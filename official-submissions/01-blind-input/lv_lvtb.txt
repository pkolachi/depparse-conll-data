Lai arī viņš tiešām piedzīvoja traģisku galu un viņš savas gleznas nevarēja
pārdot, ir jāatzīmē, ka lielāku savas dzīves daļu viņš pavadīja kā mākslas
skolotājs un gleznu tirgotājs. Tikai astoņus savas dzīves gadus viņš nodarbojās
ar glezniecību, kas ļauj arī izskaidrot, kādēļ viņš nenomira badā. Tāpat viņš
arī nenogrieza sev visu ausi, tikai daļu no kreisās auss ļipiņas. Sāpīgi, tomēr
ne tik briesmīgi, kā varētu padomāt. 

Lielā harta ir zināma kā Anglijas vēstures robežlīnija, kurā tika ierobežotas
Anglijas karaļa tiesības, liekot pamatus demokrātiskam valsts pārvaldes modelim.
Gleznas attēlo, kā karalis Džons paraksta Lielo hartu 1215. gadā. Diezgan
precīzi, tomēr ir viena nianse. Džons visticamāk bija analfabēts. Jebkurš, kurš
ir aplūkojis kādu no četriem Lielās hartas oriģināliem, var redzēt, ka viņš savu
piekrišanu ir apstiprinājis ar karaļa zīmogu. Parakstīties nevajag. 

Ērikam izklausījās, ka mācītājs sarunājas pats ar sevi un tikai viņam pašam
saprotamā valodā. Tomēr Ēriks uzmanīgi klausījās cerībā kaut ko apjēdzamu
izlobīt arī sev. 

Nopērku motorolleru. Braucu uz jūru peldēties. Netālu no pludmales atceros, ka
esmu aizmirsis mobilo telefonu. Mēģinu apstāties. Nezinu, kur ir bremzes, bet
par laimi tās atrodu. Nobremzēju viena centimetra attālumā no pludmales priekšā
novietotā šķērskoka. 

Aizeju uz kino kaut kur nomalē. Satieku bijušo draudzeni Ivetu. Sabučojamies.
Ieejam kinoteātrī, novelku mēteli, pakaru. Kino ieveļas seši iedzēruši, paskaļi
vīrieši. Pēc brīža neapmierināti aiziet. Skatos – mans mētelis pazudis. Atrodu
citu vietā, bet atkal pazaudēju. Kino atrodas pamestā rūpnīcā, kurā izvietots
arī «second hand» veikals. Staigāju, meklēju sev mēteli, neko prātīgu nevaru
atrast. Neviens pārdevējs nepalīdz, pat izturas noraidoši. Braucu mājās bez
mēteļa, nav arī apavu. Sāku atcerēties, kuri no maniem draugiem arī kādreiz ir
pazaudējuši drēbes. Tas gan īpaši nemierina. Autobusā stāv melnās formās tērpti
jūrnieki, gluži kā manos dienesta laikos. Viens no viņiem man blakus smēķē,
pelni birst uz manām kailajām kājām. 

Sēžu ar māti konservatorijas zālē, notiek izlaidums. Dzied absolventi. Mēģinu
piebalsot, bet jūtu, ka iznāk nepareizi, nevaru paņemt augšējās notis. Pēc
koncerta pasniedz dažādas krāsas debesmannu ar pienu. Esmu uzlicis pamatīgu
porciju. Satieku tēvu. Pirms tam jau zināju, ka viņš ir zālē, tikai nevarēju
saskatīt. Parādu viņam, kur ko ņemt, jo viņš meklē šķīvi. Tēvs satiek vecu
draugu, kuram meita vai dēls tikko beidzis konservatoriju, bet diploms tam vēl
nav parādīts. Nesaprotu, kāpēc mēs šeit esam. Ir saulaina vasaras diena. 

Grupas biedri aplūko fotogrāfijas no ekskursijas. Grupa ir kopā ar resnu, bārdu
noaugušu pasniedzēju, kas atgādina vai nu mākslinieku vai pareizticīgo
garīdznieku. Bildē redzams, ka pasniedzējs sasveicinās ar cilvēku, pie kura viņi
ir atbraukuši. Viņi saskaras ar mēlēm. 

Soļoju pa pilsētas centru, ieeju parkā. Pa labi no celiņa ir kanāls, sāku slīdēt
lejā, ūdenī iekšā, taču tas nebaida. Mēģinu ar kājām izdarīt pagriezienus, it kā
braucot ar slaloma slēpēm. Izdodas lieliski. Nodomāju, ka var griezt slalomu pat
bez slēpēm. Tuvojas kanāla mala. Nav baiļu iekrist ūdenī, jo jūtu, ka varu
mierīgi apstāties. Apstājies mazliet palēcos un palieku gaisā kādu metru virs
zemes. Varu, mazliet grozot galvu un plecus, pacelties augstāk, apstāties gaisā,
mainīt lidojuma virzienu. Pagriežos atpakaļ – uz celiņa pusi, jo tomēr nolemju
neriskēt un nelidot pāri ūdenim. Vēl trūkst īstas pārliecības par savām
lidošanas spējām, vēl mazliet bail, ka kaut kas nenojūk, lai gan gaisā, virs
zemes, jūtos pavisam viegli, droši un pārliecinoši. 

Pēc koncerta visi trijatā brauca uz Valsts Mākslas muzeju, kur pēdējo dienu
notika Kubisma izstāde. Atomam tā bija jāredz, jo viņi neesot līdz šim
paspējuši. Atoms staigāja gar gleznām, ik pa laikam skaļi izsaucoties vai
viebjoties, dažas uzreiz atpazīstot un nosaucot autoru, gleznas tapšanas gadu un
stila īpatnības. 

Morics mēģināja atcerēties pēdējos notikumus. Viss griezās ap to, ka modinātājs
nenozvanīja. Ja ārsti novērotu viņa miegu, viņi konstatētu, ka Morics miegā
bieži vien iekrīt bezsamaņā, kas dažreiz ilgst pat vairākas diennaktis. 

Tēvs allaž cēlās mazā gaismiņā. Kad māte brokastā sauca, bija izrediģējis jau
veselu loksni. Brālis brida pa sniegu septiņus kilometrus uz teātri, rakstīja
recenzijas. Lielajai māsai vājas acis, palika neprecējusies. Šī tik pa istabu,
rakstīja ansambļiem dziesmu tekstus. 

Tie visi apklusa, apsēdās. Jauki, nodomāju, jau gribēju kāpt uz galda un sacīt
runu, te skatos: visi no azotēm izvelk nažus. 

Iebāzām viņu sienas skapī pie slotām. Ilzīte pielēca kājās, norāva drēbes,
izkliedza pussaprotamus vārdus. Uz tāfeles viņa zīmēja zvaigznājus, virpuļu
apļus, asinīm nošķiestus. Garš kauciens pieņēmās spēkā. Daži zēni ar pierēm
izsita logus un aizlidoja. 

Daudz mazu zvaigžņu pukst manī dzalkstīdamas, šūpojas, krīt. Un tad es palieku
slims. Istabā lēni mainās gaisma un tumsa. Jūtu — daudz mazu pilsētu riņķo ap
Rīgu spiegdamas, drebinādamās salā. 

Ik mirkli es zaudēju milzīgu daudzumu enerģijas un siltuma. Tāpēc gribu, lai tu
lēzenos lokos riņķo ap mani. 

Jau karbonādi cep. Jau zvana šoferim. 

Andra Neiburga 

STUM STUM 

«Katrā momentā eksistē īpašs izšķirošs mirklis, 

kurā visas lietas atrodas stāvoklī, 

kas uzskatāms par tā momenta būtību. 

Katra fotogrāfa sapnis ir noknipsēt 

tieši tajā sekundes simtdaļā» 

Anrī Kartjē Bresons, fotogrāfs 

piemiņas fotogrāfija 

- Man neiet iekšā fonā tā baznīca kopā ar bāku. 

- Atkāpies. 

- Nu nav taču kur, jau tā kājas slapjas. -Tad ņem bāku vien. 

- Nav tas. 

- Nu tad baznīcu vien. - Galīgi nav tas. 

- Nu tad noknipsē mani ar to tanti ar ķerru aiz muguras. Un govi. Un pietiks. 

Pauls Bankovskis 

NEVAINĪGĀS JAUNAVAS 

Viena meitene man bija pavisam īsu brīdi. Varētu teikt, ka viņas nemaz nebija.
Nu tādā nozīmē, ka viņa man nepiederēja. Un es nepiederēju viņai. Mēs tā arī ne
reizi nemīlējāmies. Tikai mazliet pabučojāmies. Aizgājām uz kino, noskatījāmies
filmu ar Džoniju Depu, pēc tam uz picēriju dažas reizes. Nu tā. Un pēc tam viņa
pazuda. Vienkārši pazuda. 

Daiga viņu sauca, viņas vārds bija rakstīts uz zīmītes, kas piesprausta pie
darba tērpa atloka. Strādāja viņa lielveikalā par kasieri. Es viņu uzreiz
pamanīju. Kasieres mēdz būt dažādas — laipnas un nelaipnas, piekusušas un
iesnainas, visvisādas. Daiga bija klusa un kautrīga. Pārāk izbalinātiem matiem
un ar tādiem sārtiem riņķīšiem zem acīm. Riņķīšu dēļ uzreiz nodēvēju viņu par
Jenotu. 

Turpmāk, braukdams uz veikalu, vienmēr domāju — būs tur mans Jenotiņš vai nebūs.
Un ja bija, uzskatīju, ka tā ir laba zīme. Ka man izdosies kāds darbiņš vai
vienkārši būs jauka diena. 

Nu un tā mēs arī kaut kā sapazināmies. Jau nākamajās reizēs ievēroju, ka arī
viņa mani iegaumējusi. Un pasmaida. Nevis vienkārši pasmaida un pasaka to savu
pārdevējas "labdien" vai "labvakar", bet pasmaida tieši man. Un sakautrējas. Pēc
tam jau viņa man teica, ka esot iegaumējusi pat manu vārdu — kā pirmoreiz
izlasījusi uz bankas kartes, tā paturējusi prātā. 

Daiga bija no laukiem, viņas vecāki vēl vienmēr dzīvoja kaut kur pie Madonas.
Atbraukusi uz Rīgu studēt. Taču sākusi strādāt. Jo pilsētā naudas nekad nevar
būt par daudz. Nē, vecāki nemaz nezinot, ka viņa strādā. Un ka studēšanai laika
tikpat kā neatliek. Gan jau kaut kā, viņa teica. 

Lielveikalā viņa bija pieņemta uz pārbaudes laiku. Gribējās viņu brīdināt, ka no
tādiem zaķiem kā viņa lielveikali arī pārtiek. Pieņem darbā uz pārbaudes laiku,
nostrādina, pēc tam neko daudz nesamaksā, vienkārši patriec un vietā ņem
nākamos. Bet to es viņai neteicu. Negribējās sāpināt. Uzreiz sagraut visas
cerības un ilūzijas. 

Taču ne jau par viņu es vēlējos pastāstīt, bet par nevainīgajām jaunavām. Es
vēlējos pastāstīt to, ko man izstāstīja Daiga. 

–– Vai tu esi dzirdējis par jaunavām? — viņa vienudien vaicāja. Mēs braucām manā
mašīnā, biju aizbraucis Daigai pretī, un šis jautājums laikam bija saistīts ar
kaut ko, kas tobrīd skanēja pa radio. Es neatceros, kas tur skanēja, jo
neklausījos. Es domāju par viņu. Taču Daiga laikam bija klausījusies, un tāpēc
tagad vaicāja. 

–– Par kādām jaunavām? 

–– Iemūrētajām jaunavām, — viņa teica. Un sāka stāstīt. 

–– Meitenes par to runā visu laiku, — par meitenēm viņa sauca pārējās
pārdevējas, viss viens — jaunas vai vecas. — Par iemūrētajām jaunavām. Ka visu
veikalu pamatos vai sienā kaut kur celtnieki iemūrējot kādu nevainīgu jaunavu. 

Baumojot jau visādi — piemēram, ka sākumā esot mēģinājuši iztikt ar maukām vai
pat stacijā saķertām bomzenēm. Bet tas īsti neesot darbojies. Vairāki vietējie
veikalu tīkli tieši tāpēc ātri vien esot gājuši zudumā. 

Ja tu nemūrē — neko nevarēsi uzcelt. Tie, kas jau sākumā paziņo, ka mūrēt
negrasās, netiek pat līdz buvbedres rakšanai. Nespēj ienākt tirgū. Piemēram, H&M
veikali tieši tāpēc līdz Latvijai neesot tikuši. Vai tā pati Ikea. Tāpēc arī
esot bijusi tik liela ņemšanās ar tā dzelzceļmalas veikala pabeigšanu. It kā tur
kaut kādas ventilācijas caurules uz jumta par augstu un neatbilst sākotnējam
projektam, it kā vēl kaut kas. Tās visas ir blēņas. Jaunavu vajadzējis. Kolīdz
iemūrēta, tā tās lietas aizgājušas. 

Vai atkal centra universālveikals Vecrīgā. It kā viss bija labākajā kārtībā,
veikals atvērts, cilvēki iepērkas. Bez jebkādām jaunavām. Bet tad uzreiz —
sprādziens. It kā jau arestēja tur kaut kādu nabadziņu, turēja viņu cietumā,
mēģināja pierādīt vainu. Tas viss bijusi tikai acu aizmālēšana. Pēc tam jau
sapratuši — kas tur ir tiem veikaliem īpašnieki, Norvēģi, vai? Tiem jau tādas
lietas laikam tik viegli nepielec. Ņēmuši, iemūrējuši, un miers. Lietuvieši gan
bijuši attapīgāki. Tāpēc jau viņu bodes ir ik uz stūra. 

Tagad gan vairs nevarot saprast, kas ar to centra veikalu notikšot. Sākuši
blakus celt piebūvi, kas par veco ēku gandrīz divreiz lielāka. Meitenes
spriežot, ka bez vēl vienas jaunavas neiztikt. Diezin, vai tā viena, jau
iemūrētā, to visu spēšot pavilkt. 

Tā man Daiga stāstīja. 

Aizvedu viņu līdz mājām. Viņa pacienāja mani ar tēju, mēs drusku pabučojāmies.
Tā neveikli pavisam. Kad mēģināju pabāzt roku zem viņas džempera, Daiga parāvās
nost un teica, ka nevajag. 

–– Es negribu, lai tu pārproti, — viņa sacīja. — Taču es vēlos saglabāt sevi
līdz kāzām. 

–– Līdz kādām kāzām? Tu grasies precēties? Tev ir kāds cits? Ko tad tu uzreiz
neteici? 

–– Vēl jau ne, — viņa raudzījās sāņus. — Kad satikšu īsto vīrieti. 

–– Ak tā. 

–– Varbūt tevi? — Jenotiņš pasmaidīja. 

–– Varbūt, — es teicu, lai gan precēt viņu nepavisam netaisījos. Neiešu taču
precēt tādu dumju veikala kasieri, kaut arī lādzīgu, ar jenota riņķīšiem. Ticēt
kaut kam tādam, — nu, tai jaunavu iemūrēšanai, — tur taču jābūt ne vien naivai,
bet arī drusku jocīgai, vai ne? 

Kopš tā vakara Daigu vairs neesmu saticis. Iesākumā cerēju viņu sastapt veikalā,
taču tur viņa vairs neparādījās. Taujāju pārējām pārdevējām. Viņas teica, ka
Daiga pēc pārbaudes laika beigām nolēmusi vairs neturpināt. 

Veikala celtniecība Vecrīgā rit pilnā sparā. Avīzē izlasīju, ka Rīgā vēl
pietiekot vietas vismaz četriem lielveikaliem. Tātad vajadzēs vēl četras
jaunavas. Vismaz. Grūti jau tam noticēt. Taču Daiga pazuda. Un laikam taču viņa
bija jaunava. 

Mēģināju kaut ko uzzināt par lielveikalu sienās iemūrētām jaunavām, taču nekā —
visi izlikās neko nezinām. Pat policija. Zvanīju uz tirdzniecības ķēžu
pārstāvniecībām, pāris reižu iegriezos dažos birojos, taču beigu galā metu mieru
— man nepatīk, ka uz mani lūkojas kā uz traku. 

Bibliotēkā sameklēju un pārlasīju teikas un leģendas. Par baznīcu un piļu sienās
iemūrētām jaunavām. Un mēģināju iztēloties — nez, kā viņi tās meitenes tur
iemūrē? Vai vispirms nogalina? Vai varbūt dzīvas iespundē mazā kambarītī un
atstāj kādu drusciņu pārtikas un ūdens? Un vispār — kā tas ir, kad tevi tā
iemūrē? Kā tu jūties? Ko tu domā? Kas ir tava pati pēdējā vēlēšanās? 

* 

Ar iepirkuma ratiņiem stumjoties pa lielveikalu plauktu labirintiem, pie
griestiem esmu manījis putnus. Veikala plašumā atbalsojas Renāra Kaupera
gavilēšana, bet tad es saklausu vēl kaut ko — čiepstu, ūbošanu, iesvilpšanos.
Reizēm tas ir zvirbulis, citkārt balodis vai strazds. Putns pārlaižas pāri
kukurūzas pārslu plauktiem un saldēto produktu vitrīnām, tad paceļas pie pašiem
griestiem un nometas elektrības vadu un ventilācijas cauruļu mudžeklī. 

Vēl nekad neesmu redzējis pa veikalu durvīm iekšā laižamies putnus. Atvērtu logu
jau arī tur nav. Un tad man ienāk prātā tāda pavisam dumja doma — a ja nu tie
nemaz nav putni? 

Stum, stum 

Kad es kurinu plīti, es domāju tikai par malku. Viss. Par malku. Un ne par kādu
tur mežu, ne par kokiem, ne cilvēkiem, kas tos kokus gāzuši, pofig. Mani
interesē malka, cik tā sausa, un vai iedegsies man tā fakinā plīts vai ne, vai
skurstenis atkal klepos dūmus atpakaļ kā aizrijies nabagmājas vecis. 

Dzīves jēga? Ejiet dirst. Nav nekādas jēgas dzīvei, nav. 

Labi, sniegpulksteņi ir forši un visas tās pavasara urgas, zin'. Tērcītes.
Saule. Es neko nesaku. Un kad tu izej no rīta ārā, galošās, naktskreklā vēl,
auksti nav, kaut uz ūdens vannītes plāna ledus kārtiņa turas, vēl gultas siltums
glabājas starp sakarsušo ādu un flaneļa audumu, kad pārlaid skatu pagalmam, -
visas taciņas nogrābstītas, viss daudzmaz kārtībā, sulas negribīgi tek toverī no
bērza: pak, pak, pak. Putns čivina savā nodabā. Ievelc plaušās to dzestro gaisu,
vēl dienas nesamaitāto - huh, - notupsties sūnās aiz mazmājiņas, pavēro, kā čura
mirgodama iesūcas ķērpjos, - kaifs. 

Tur varbūt ir jēga. Tai vienā brīdī. Tai vienīgā brīdī, kad ir laiks apkārt
pavērties, kauc uz tām pašām debesīm. Tā pat vien pavērties, bez domas kādas.
Nevis štukojot, vai Dievs, piemēram, ir vai nav un vai uz lietu nesavilksies,
vai veļa no striķa nav nost jārauj. 

Bet, redz, tas viss jau tik un tā ir, tāpat vien ir - bez tevis un ne priekš
tevis. Tu tik te gadījies esi, tā starp citu. Priecāties par šo faktu vai
bēdāties - tā jau ir katra paša darīšana. 

Planētas griežas? Lai viņas griežas. 

Visums izplešas? Ko, piedodiet? - ak tad saraujas jau atkal? Nu lai tad saraujas
vesels, sen bija laiks sarauties. Ierauties, izbeigties. Miers un nekas. 

Da nu viņu, Visumu. Man viņu nevajag. Ja Visumam vajag mani - lūdzu, te es esmu.

Kā reiz tai sapnī, kur es tiku par cilvēces turpinātāju, tādu kā ciltsmāti
izraudzīta. Visa pasaule gāja bojā, atomkarš vai kaut kas tāds. Zeme sarkana un
debess sarkana, vienos sarkanos putekļos viss, un vispār neko saprast nevar, kur
kas sākas, kur beidzas. Un no tā sarkanuma tāds kuģis kā no miglas izpeld, tāds
gaisa kuģis, tipa lidojošais šķīvītis, un balss, tāda pērkonīga, pa visu debesi
saka (nez vai pat ugunīgi burti, lai, debesīs neierakstījās, bet negalvošu,
varbūt es to vēlāk izdomāju): - Andra, - saka, - taisies! - Te, - saka, -
miljardu biljardu gadu paies, līdz dzīvība no molekulas uz Zemes atgriezīsies,
bet tev ir iespēja sākt jaunu dzīvi tur. 

Kur?! 

Nepateica. Pamodos. 

Kā saka, uz savu nelaimi saraujies, uz cita - izpleties. 

Vot, es i saraujos, ieraujos, mājā meža vidū, pie kapiņiem. Ceļš izdangāts,
autobuss uz rajona centru divreiz nedēļā, autoveikals vienreiz. Ja nesalūst. 

Ko, nav tādas vietas vairs Latvijā? Ir, mīlīši, un kā vēl ir. 

Un man te ir labi. Ne vainas. 

Domāju tikai par malku. Par rijamo domāju. Un par Opi. 

Ziemā vēl par pavasari domāju, vasarā par rudeni. Rudenī par ziemu. Bet ne jau
kādā tur filosofiskā vai metaforiskā nozīmē, nē. Vienkārši tā - būs ziema,
znač', malka jāgādā. Pavasaris - pērnās lapas jāgrābj, sakņu dārzs jāuzrok.
Rudens - sēnes jāsāla. 

Dzīves jēga. 

Nokaitināja viņš mani ar to dzīves jēgu vakar! Riktīgi nokaitināja. 

Es domāju, šņabi iedzersim, visas lietas, man vecis jau pāris mēnešu nav bijis.
Bet viņam jautājumi, redz, sakrājušies. 

Tā līdz gultai pat netikām. 

- Kur, - prasa, - dzīves jēgu lai atrod? 

- A tu nemeklē, - saku, - neiespringsti. Tad arī nebūs kreņķa, ka atrast nevar.

Nu - zināt taču to veco teicienu: kas meklē, tas atrod? Galīgi aplams teiciens,
pa manam. Kas meklē, tas neatrod gandrīz nekad, bet kas nemeklē, tas tīri kā pa
jokam uzgrūžas. Vot, piemēra pēc, - ieej mežā un pamēģini sēņu nazīti atrast.
Nedēļu, divas nostaigāsi, ne sūda neatradīsi! Vai piecīti uz ielas? Fig tev. Bet
pietupsties, tāpat vien, bez nolūka, tai mežā kādu vajadzību nokārtot, vai arī
pa trotuāru tukšu alus bundžu ar kāju paspārdi, - i še tev kā nazītis, tā
piecītis. Rokā gan. 

Es sen neko nemeklēju. 

Kas ir - ir. Kas nav - nav. 

Kaimiņiene - nu kas par kaimiņieni - kilometrs vēl aiz grāvja - katru
piektdienas vakaru sakrāsojas kā Sābas ķēniņiene un uz rajona dančiem prom.
Meklē. Meklējas. Veci meklē. Būtu labāk slēpušies, muļķe. 

Ai, muldu. 

Opim putra jādod. Putra ar zapti. 

Piens, sviests, putraimi. 

Un paldies. Ne jau Dieviņam paldies - pašai, ka varu vēl nopelnīt. Ar fizisku
darbu varu. 

Citi mākslu taisa, raksta tur mūziku, teātri spēlē, skolās māca, bet tu (tas ir,
es) - stum ķerru. Stum vecenīt, stum. Ar savu augstāko, ka tavu almu māteri,
izglītību. 

Dzīve tevi sašņorē. Daudz spirināsies - šņores tikai ciešāk savilksies. Tā ka
labāk jau atslābsti. Veča nav? 

Nav. 

Un tad? 

Pati varu. 

Rokas man visas sagrieztas - re - te ar nazi, te cirvi iešķēlu. Te ar to sūda
metāla birstes kātu, ko bijušais atstāja nolauztu, asu kā šķēpu, paklupu, labi,
ka vēderu neuzšķērdu. 

Cik varu, tik daru. A ko nevaru, nu i nedaru. Lai stāv un nebrēc. 

Re, mopsis nav sapotēts, nepaspēju. 

Re, re, - sēž, lūr uz mani jocīgām acīm. Varbūt jau traks, pa purviem, pa mežiem
vazājas, ko var zināt. Bet no tās sērgas neārstē. Štrunts par nāvi, bet tās
mocības. No sāpēm es traki bailīga esmu. Bet ar trakumsērgu briesmīgi jāmokās
esot. Trīs dienas jāmokās. Nu kāpēc nevar vienkārši nošpricēt tos slimos?
Nošpricē nost, lai nemokās. Nē, dakteri skaitās? 

Tfu. 

Es nedomāju par mežu, par jūru, par debesīm arī ne. Piekāšu, es jūs neredzu,
sapratāt. 

Neredzu! 

Rīts auļo kā zirgs, putas uz iemauktiem, nekā paspēt nevar. Rau, plīts, maita,
atkal izdzisusi, bet Opis jau no savas istabas pēc putras bļauj, un vēl šim kāds
TV antenu esot sakruķījis. 

Da nekruķu es tavu antenu, nekruķu, vecais muļķi! Bļin. Man vispār ne līdz
televizoram. Man te pašai savs realitātes šovs, sava «ferma». 

Pats esi sakruķījis. 

Netic. 

Met man ar avīzi, nikns. 

Acis bola. 

He, cik tālu ar avīzi aizmetīsi, āksts. 

- Jā, jā, tu jau labāk zini, tu jau tā gudrā! 

- Skaidrs, ka es gudrā. Ne jau tu. Še putra, ēd, televizoru vakarā skatīsies. 

Sunim ar' putra. Cita. Ūdenī vārīta, ar liellopa kubiku. Nedomājiet, ka es Opi
un suni ar vienu putru baroju. Cilvēcība manī vēl kāda nebūt saglabājusies. Bet
vai tas labi - to gan nepateikšu. 

- Kas tā par zapti? - opis bļauj. 

- Brūkleņu zapte. 

- Kas tā par brūkleņu zapti?! Brūkleņu zaptei savārītai jābūt, nedrīkst būt ogu!

- Tur arī nav nekādu ogu. 

- Tad kas tā par brūkleņu zapti, bez ogām?! 

- Tā pati, kas vakar. Ēd. 

- Vakar bij cita. Bet tu jau labāk zini, tu jau tā gudrā. 

Tomēr ēd gan. 

Viss. Mieru, mieru. 

Plīts atkal izdzisusi. 

Un niknums. 

Niknums ar' ir cilvēcības paveids. 

Domā, ne? Sak', zvērs ar' ir nikns? Nu bet ne tik nikns kā cilvēks. Es,
piemēram, uz bērzu esmu nikna. Uz akmeni, uz dīķi. 

Tāpēc, ka veca palieku. 

Ko blenz mopsi, ko tecini siekalu? Škic, maita. 

Grīdas. 

Trauki. 

Veļu noņemt no striķa. 

Veļu izžaut. 

Sauso skapī. 

Vēlreiz grīda. Pa kuru laiku? 

Opis bļauj atkal, - avīzē kārtējo žīdu sazvērestību atmaskojis. 

- Ēd, - saku, - nebļauj. Putra atdzisīs. 

Par žīdiem es jau sen ar viņu vairs sarunās neielaižos. 

- Miers, - saku. - Mums te mežā žīdu nav. Mēs par sevi, žīdi atkal par sevi. Un
āmen baznīcā. Un vispār, žīds, - viņš arī ir cilvēks. 

Nu, to tik šim vajadzēja. Met atkal ar avīzi. Viņam, redz, Palestīna un Izraēla
miera nedod. 

- Tu man te ar avīzēm nemētājies, vai zin'. Otrreiz vairs neatdošu. 

-Ko? 

- Neko. Putru ēd, atdzisīs. Un līdz pieciem nekā cita nebūs, es uz autoveikalu.

Dzīves jēga. Kam ir laiks, lai meklē. Man laika nav. Ņemšu tačku un ripināšu uz
autobodi. Turp pa mežu ripināšu, atpakaļ gar jūru. 

Un vēl tās mēnešreizes sākušās. Vēders sāp. 

Kam man, sakiet, mēnešreizes? Kam man viņas, man!? Labāk lai ātrāk tas viss
beidzas. 

Vispār lai beidzas. Viss. 

Opis katru nakti ceļas un uz Austrāliju brauc, pie brāļa. Viņam tur esot miljons
un brūte. Nu vai zin'. Tīri vai būs pie gultas jāsien, cik var. Pa dienu
noskrienos kā tarakāns, vēl i naktīs gulēt nepaļaus. 

- Opi, dzirdi? -Ko? 

- No bodes tev ko atnest? 

- Bandīti viņi ir, vot kas! 

- Stiklenes gribi? 

- Man jau nav zobu, ar ko es grauzīšu, - šis nikns. Nekā nav labi. 

- Nekas, nosūkāsi. Veciem jau kārojas saldumu. Nu viss, ņems tačku un brauks. 

- Mājās, mopsi, mājās, sargā māju! Es tad prom, Opi, dzīvo godīgi. 

- Tik nepaliec ilgi, meit, man vienam bailes. Ka čigāni neienāk. 

- Pa divi stundi būšu atpakaļ. Tu ar kā bērns, tak nav mums te čigānu nekādu. 

- Nu ja, tu jau tā gudrā, tu labāk zini. Nosnaudīs tās pāris stundas un pat
nepamanīs. Pēdējā laikā jau caurām dienām snauž. 

Trīs kilometri pa mežu. 

Nē, vakar viņš mani ar to dzīves jēgu galīgi izbesīja. 

- Šī dzīve, - saka, - nav priekš manis. 

- Skaidrs, ka nav priekš tevis, priekšnieks atradies. 

- Bet Bībele tak māca: lūdz un tev taps dots. 

- Jā, ej par ubagu Rīgā pie baznīcas, tur tev iedos. 

Pudeli šņabja izliku, un par baltu velti. Gultā nedabūju. Veca, vai, esmu
palikusi? Vai vienkārši nemāku. Kā teica mans senais un izglītotais pilsētas
draugs - erotika notiek galvā. Vai, kā saka mana kaimiņiene, večiem jāpiš
smadzenes, tad viņi tev apkārt lēkās. īstenībā jau abi vienu un to pašu saka.
Tikai katrs savā veidā. 

Bet vispār viņš jau no iesākumiem, vēl no mūsu skolas brūtēšanās laika vairāk
uzfilosofēšanu nekā darīšanu. 

Par augstām lietām. Tomēr Rīgas skolās beigās es izmācījos, ne viņš. Un tā
mācīšanās ar reizi man visu spriedelēšanas vēlmi atsita. Jēga ta kāda?
Izmācīties izmācījos, bet akcents palika. Un laikam jau arī domāšanā kaut kas
citāds. Kā tas pats cēlais mans draugs no faķa teica: nu nepatīk man tās beibes
no laukiem. Es, šķiet, pat nosarku - lai gan viņš tad vēl it kā nemaz nevarēja
zināt. Ka es arī. Bet laikam jau kaut kas tāds purnā mums rakstīts, lauciniecēm.
Kurpniek, paliec pie savām liestēm, vai ne. 

Un nu,es tāda esmu sanākusi - ne cepta, ne vārīta, ne zivs, ne gaļa. «Bļaģ» un
«fak» vienā teikumā. Laucinieks man par prastu, pilsētniekam par prastu es. Tas
tā - kā saka, nopietnām attiecībām. Bet īstenībā es nopietnas nemaz negribu. Man
tāpat pietiek, ko stumt. No veča viegluma negaidi - vismaz tik daudz dzīve mani
ir izmācījusi. Pa mežu ripinot, zinīgi ievērtēju kritušu koku. Tas gan Teodora
zemē, bet nekas. Pa tumsu ar zāģīti atcilpošu, ar ķerru - stum, vecā, stum. Un
būs malciņa savam brīdim par baitu velti. 

Pilsētā tā arī neiedzīvojos. Vot, tai pilsētā, tur, jei bogu, tās domas par
dzīves jēgu nelika mierā. Ūdens silts tek pa trubām, jādara nekas nav - viss
pats no sevis notiekas. Skolā sāku strādāt, bet algas knapi dzīvokļa īrei
pietiek, un sīkie ar' mani viens un divi izbesīja. Viņi tagad citādi nekā agrāk,
manā laikā. Un citādi arī nekā laukos. Tādiem ar uzbļāvienu muti neaizbāzīsi. O,
nē. 

Un tad tie tuši, tie garie vakari, un tā tukšu salmu kulšana. 

Paldies, nevajag. 

Es, mīļie, - es par malku domāju, sapratāt? 

Nevis par mežu. 

Atbraucu no pilsētas mājās. 

Muterīte pa to laiku bij' ar kaut kādu vācu agronomu aizlaidusies, Opi vienu
pašu atstājusi, die's debesīs, apžēlojies par mums, grēciniekiem. Sūta bildes no
sava Vācijas dorfa. Laimīga neizskatās. Bet totiesu tagad zinot, kas dzīves jēga
ir. «Dzīvot cilvēka cienīgu dzīvi». Ha, taisni tā arī uzrakstīja savā spīdīgā
Ziemsvētku kartiņā. Es Opim nemaz nerādīju. Ja muterītei kādreiz būtu ienācis
prātā pavaicāt, kādreiz agrāk, kad Opis vēl bija pie sajēgas, kad darbos gāja,
kad mēbeles visiem ciema kaimiņiem sataisīja par velti, kad rudens vakaros savā
karsti sakurinātajā dārza būdā avīzes lasīja, baravikas uz plīts restēm
žāvēja... vēl tagad tā būda pēc Opja baravikām smaržo... Nūjā, būtu toreiz
paprasījusi, viņš viņai vairāk par cilvēka cienīgu dzīvi varētu pastāstīt nekā
šitāds desiņu fricis. Par to, kā Sibīrijā nesalūzt. Kā draugus nenodot. Kā vienu
sievieti visu mūžu mīlēt. 

Lai gan es jau arī nepaprasīju. Nepaspēju. 

Fui man. 

Tā arī palikšu nezinot. 

Nesen te viens avīzē plaši izrakstījās. Par patērētājsabiedrību un tā. Būtībā
nolika visus pie vietas. Visus mūs. Tos, kas nemeklē jēgu, bet ēd tik un dzer,
ja ir par ko nopirkt. Un strādā. Strādā, starp citu. Un Raimondu Paulu klausās.
Es pati, ja kas, neklausos, bet tā un tik - pieprasu citiem tiesības
nenosodītiem klausīties. Skaidrs? 

A to sanāk, ka tikai tie kādi pieci vai desmit, vai piecdesmit gudrinieki tur,
augšā, to jēgu zina. Bet kurš, jāprasa, mūs, pārējos, atļāvies bez jēgas atstāt?
Kurš draņķis mums jēgu atņēmis? Vai iedalīt aizmirsis? 

Abidno. 

Paši zina, bet mums nesaka. 

Jo mēs jau tik un tā nesapratīsim. 

Bet varbūt vienkārši - katram savs. Un man ir pavisam cita jēga nekā viņam, tam
gudrajam. Kaut kur ir. 

Bet es nemeklēšu, un liekat mani mierā. 

Re, trakie Gulbīšu ceļu pāraruši. Tā iet tais mērnieku laikos. Ķerra pa arumiem
grūti stumjas. Labi gan, ka es pie tiem kapiņiem, man tur vismaz neviens
kempingus nebūvēs. 

Tak ko tu šodien vari vairs zināt. 

Pie autoveikala jau vecenes pulcējas. Daudz nav. Cik tad ir mūsu te, ciemā,
pirms sezona sākusies. Atspiežos pret baļķu grēdu, uzpīpoju. Pakavēšos pa
gabalu, lai rinda noskrien. Negribas ar vecām mēles trīt. 

Dūms garšo labi. Mugura, maita, smeldz. Mitrā koksne smaržo. No izgāztuves dūmi
kūp, vakar pažars bij izcēlies, ugunsdzēsēji atbraukuši, lai. Opim nemaz neteicu
- lai nesabīstas. 

Vispār šite pie malkas grēdas man ir īpaša tāda vieta. Trīs takas te krustojas -
uz jūru, uz kapiem un uz manu māju. Nekā daudz jau nav, ko redzēt: kadiķi,
cūkpriežu puduri, mežs otrpus ceļam, lielās debesis, pļava un balti krāsotie
kapu vārti. Pievakarēs te parasti migla, ja nostājas tā pilnīgi mierā, ka ne
zālīte neiečabas zem kājām, dziļi ievelk elpu un aiztur, lai nekāda šņākuļošana
vai sēkšana neliecina par paša esamību, un šitā vienkārši stāv un redz, un
vairāk neko, un dzird, un skatās kādas minūtes trīs vai piecas, tad var
iztēloties, kā būs tad, kad tevis paša vairs nebūs. Un dabūt to sajūtu, kā tu
nebūdams būsi. 

Ai, nieki. 

Robis ar' vakar bij dzēsis. Varbūt tamdēļ tāds saguris. Bet es pat klēpī
iesēdos. Pat sabučojāmies drusku. Opim pat glāzi šņabja ielēju, lai guļ un
neklepo. Bet nekas nesanāca. Parunāja, parunāja par to jēgu un tenterēja uz
māju. 

Tādu siltu rumpi blakus, - cik mēnešu jau neesmu jutusi. Kad tu tā pabāz roku,
pačamdi - ir! Ir. Silts un elpo. Tavs. Ņurd kaut ko miegā. Sajūt tevi un
apkampj. Pārmet tādu smagu roku pāri. Vai kāju, viss viens. Varbūt tur ir tā
jēga? 

Fui, dūmi lien acīs. 

Pirksti zili nosaluši. Vot, pastāvi, pastāvi šitā ziemeļu vējā, papīpē plikām
rokām. 

Vecenes jau paklīdušas, pārītis vēl tikai, stumšos ka tālāk. 

Nu tā, prijehali. Vairs tikai vecā Kārta palikusi. Vārds atbilst izskatam,
staigā kā slotas kātu norijusi, gara un stīva, slīpi sametušies kā no jūras
vēja, lūr ar' tā ieslīpi no apakšas, nekad tieši acīs. 

- Robis vakar esot no tevis tikai ap pusnakti pārvilcies. 

- Kas ta' ziņo? 

- Kas ziņo - sieva ziņo. Diez ko viņam no tevis vajag, zilas šķērstas, kad pašam
tāds sieviets mājās, ka prieks acis pamielot. 

- Ko vajag... par dzīves jēgu parunāt vajag. 

- Pfff. 

Konservi. Speķis. Makaroni. Milti. Maize - ķieģelītis, pieci gab. Margarīns
lielais, stiklenes Opim. Nē, apelsīnu, tās viņam labāk garšo. Visas lietas.
Šampis? Šampis. 

Gribu un dzeru. Vot tā. 

Stum, vecā, stum. Atpakaļ glīti gar jūru. 

Jūrā vējš ķeras brunčos un matos, labi, ka Opja veco pufaiku uzmetos. 

Izlaidīs līkumu līdz viņam ciema galam, tur uzbrauks atkal uz ceļa, pie
baznīcas. 

Un atšaus to šampi, lai jautrāka iešana. 

Bet šampis labs, salds, ar katru malku kļūst feināk. Asinis ieriņķo, pat rokas
sāk silt. Ķerras ritenis stieg smiltīs, jāturas tuvāk pie ūdens, tur smilts
stingra kā galds. 

Domāju par ķerru. Domāju par šampi. 

Stumju un dzeru. Stumju un dzeru. 

Un nekādas tur kaijas, kas vēstules nes. 

Vējš met sejā sīkas ledainas ūdens lāses - nevar saprast - tas lietus vai migla
no jūras? 

Tur, kur ceļš atkal ved augšā krastā, jau gadiem guļ tāda milzīga koka spole.
Nu, tipa, tūkstošiem reižu palielināta diegspolīte, tik liela kā vecais apaļais
ozola galds. Studiju gados es, muļķe tāda, biju sasapņojusies, ka reiz atvedīšu
šurp kursa biedrus. Un to čali. Kam erotika notiek galvā. Pikniks, tā sakot. Kā
pie smalkiem ļaudīm. Un tad spoli izmantos kā galdu. Spoles apakšdaļa jau tad
bija ieputināta smiltīs, bet augša - ūdens un saules nobalināta, gluda un
stingra. Tur derēja šampanietis un lašmaizītes, sulīgas sarkanas zemenes,
zilimelnas kazenes, skaistas melnmatainas sievietes baltās kleitās, ar ķiršogu
auskariem ausīs, baltu kaiju balsis, dzelteni pūķi debesīs, viļņu šalkoņa. 

Un sarunas par dzeju, par literatūru, par... nūjā, par to pašu. Par dzīves jēgu.

Ha, kino laikam biju pārskatījusies. 

Dekadence. 

Zinu es tādu vārdu, zinu, ne velti esmu skolā gājusi. 

Es jums vispār varu kā no grāmatas norunāt. Bet negribu. Nemāžojos. Es lietoju
tikai tos vārdus, kuri man piestāv. 

Tomēr, ko tik vien cilvēks jaunībā neizfantazējas, ne. 

Un šampis padara sentimentālu, vajadzēja ņemt vinčuku. 

Re, šogad spole jau gandrīz izjukusi, no virsējās plātnes palikuši vien daži
dēļi, viss pārējais dziļi smiltīs, un ārā duras sarūsējusi armatūra. 

Tas arī nekas. Sapņi ir jāpiepilda. Kas to teica? Es to teicu. 

Spoles aizvējā tīri silti, un pudelē vēl laba trešdaļa. 

Baltās kleitas vietā Opja pufaika, bet tas sūds. 

Stilam nav nozīmes, visu izšķir slāpes. 

Aizvēršu acis uz brīdi un tikai klausīšos. 

Nedomāšu neko. 

Lai gan es jau tāpat neko nedomāju. 

Neskatoties uz lietu un drēgnumu, vēja un jūras šūpās miegs mācas virsū, acis
līp ciet. Ausīs šalc. 

Tādas kā balsis runājas. Tā kā balssKārtas , tad atkal kā Opja. 

Atmodina rupjas lietus lāses, gaiss kļuvis tumšāks un biezāks, vējš tā kā
pierimis - uz mirkli. 

Pudele nez pa kuru laiku tukša, mutē nelāga garša, galva dulla. 

Un dzīves jēga tikpat tālu kā agrāk. 

Grūti uzrausties kājās, mugurā sāpe, kājas notirpušas. 

Stum, vecā, stum. 

Lietus, maita, pieņemas, vējš atgriežas vēl niknāks, tieši sejā. Auksti. 

Tā ir ar tiem sapņiem. 

Nestumšu, bet vilkšu. 

Vilkt vieglāk, vismaz kādu brīdi. 

Augšup kāpā. Bāka balta slejas tumsnējās debesīs. 

Opis pārgaidījies būs, nabags. 

Baznīcas jumts, nosegts ar skārdu un nokrāsots baltā krāsā, spilgti izceļas pret
debesīm. Apsnidzis izskatās. Kovārņu bars griežas ap torni. Kā piedzērušies tie
putni. Baznīcā ugunis deg, logi izstaro vilinošu siltumu krēslā. Nu gatavie
Ziemsvētki. 

Ieiet baznīcā? 

Nea, neviens mani tur negaida. 

Dievs dzīvo citur. 

Un nesakiet, ka esmu pilnā. 

Un jēga... jēga varbūt ir tais kovārņu balsīs un manā spējā tās sadzirdēt, un
krusta siluetā debesīs, un manā spējā to ieraudzīt. 

Un dzirdēt mūziku jūrā. 

Kājas iet drusku meimuriem, bet tas nekas. Neviens neredz. 

Un jāsteidzas, Opis gaida. 

Bridīs pa mežu. 

Sākumā taka iet plata un stingra, bet tad gandrīz izzūd dubļainā žulgā, meži te
purvaini. Slapjākās vietās, par laimi, kāds sametis dēļus, jātrāpa tik ar ķerras
riteni virsū. Nav viegli. Purvājs pa kreisi izskatās kā melnbaltā krievu pasaku
filmā, kādas manā bērnībā rādīja. Tādās vietās dzīvoja raganas - tādās, kur
klusā, stingi nekustīgā rāvā spoguļojas platu egļu nokaltušie apakšējie zari.
Kuru katru brīdi tāda ragana, ļauni čāpstinādama, garo degunu šņaukādama, varēja
parādīties un vecās lūku vīzēs autām kājām, purva virsmu pat nesaviļņojot,
aiztuntuļot savās raganas darīšanās. 

Pati tu tagad tāda ragana. Pati es tagad tāda ragana. 

Nebaidos vairs ne no kā. Ne no dzīviem, ne mirušiem. Dīvaini, ka bērnībā tomēr
tā baidījos. No sliktiem sapņiem, kas mēdza atkārtoties. No spokiem. No mēbelēm,
kas tumsā kustējās un dzīvoja savu dzīvi. No durvju rokturiem, kas krēslā klusi
pieliecās, un durvīm, kas klusi vērās vaļā, tā arī nekad neatvērdamās. 

Un no nāves, no nebūšanas, no bezgalības. 

- Opīt, pasēdi pie manis, man ir sliktās domas. 

Un Opis, no darba un haltūrām saguris, pēc svaigām zāģu skaidām smaržodams, nāca
un sēdēja, turēja mazo rociņu savā lielajā, dzīslainajā, sausajā plaukstā, kamēr
es aizmigu. Vienmēr dega mazā lampiņa. 

Labi gan, ka tas pāriet. 

Viss pāriet. Un neko nevar paturēt. 

Rau, deguns tek, tas laikam uz vecumu. 

Opim ar' vienmēr pile deguna galā. 

Nez kā viņš tur? 

Mājā tumšs, nūja - aizejot aizmirsās gaismu ieslēgt. 

- Opi, es tev stiklenes atnesu! Iededzu gaismu. 

Opis nekustīgs guļ gultā. Galva jocīgi piešķiebta. Seja pret sienu. Miris?? -
Opi! Fū, dzīvs. Pagriež galvu. 

- Kur, ellē, tu vazājies visu dienu? 

- Liela rinda pie veikala. Un grūti atstumt. Trakie ceļu pāraruši. 

- Kot' šie, karpeļus stādīs, vai? 

- Tūrismu taisīs. 

- Ko muldi. 

- Nūja, avīzē pat jau rakstīja. Kempings. Ekoloģiskā atpūta. 

- Ko muldi. Nūja. Tu jau tā gudrā. 

- Še, Opīt. Bombongas, - pastiepju roku, pieskaros matiem. 

- Tu man gar matiem negrābsties. Suni tu vari glaudīt, ne mani. 

- Es nemaz neglaudu. Galva tev netīra, jāmazgā. Krāsns jākurina, ūdens jāsilda.
Es domāju par malku. 

Tēvs pēkšņi pamodās no sava vientuļā snauda, ieraudzīja Ievu un nopriecājās.
Māte viņam atļāva iedzert otru glāzīti un atņēma pudeli, nolika kaut kur ārpusē.

Tēvs kādu brīdi apsvēra Ievas teikto un pēc tam tālu atliecās atpakaļ,
skatīdamies uz viņu augstprātīgi un mazliet tāds kā vīlies, kā caur lupu. Ievai
ienāca prātā, ka viņš varētu būt labs aktieris, jo viņa seja bija dzīva un
izteiksmīga, tajā mainījās viltus un nopietnība, smiekls un asaras, tas viss
kopā kā ēnas ik brīdi viļņoja viņa vaibstus. 

- Kā nu nesiesi, - Māte saka. - Braukā te garām uz Ķurbi lielā ātrumā, vakar
gandrīz nobrauca man suniņu. 

Vējš dejo, un dejo uguns. Vējš uzlūdz uguni, un abi sadejo virpulī, paklanās,
izslejas un iekožas viens otram rīklē. Ievai šķiet, ka gar acīm jau griežas
melns. Vējš dažubrīd uzsit ugunij brunču malu uz augšu, un Ievai apsvilst seja.
Mati jau sen smaržo pēc dūmiem, dzirksteles ielec uzacīs. Ir tā klusi un baismi,
bet nav laika domāt. Nav tik traki, Ieva pie sevis atkārto un tam arī tic, līdz
beidzot aiz viņas muguras kā sveķaini skali uzliesmo sausie krūmi pie
dzeloņplūmju grāvja. Viltīgā uguns pa gaisu iesējusies viņiem aiz muguras. 

Spēka nav, sejas nokvēpušas, Ievai šķiet, ka viņa šūpodamās grimst zilganā
dzelmē, melnā, kailā straumē. Lai kā gribētu, viņa nevar pretoties, viņa nevar
apstāties, viņa nevar neko, bet par spīti tam viņa skrien, krīt, ceļas, berzē,
sit, slota ik pa brīdim uzliesmo vai nomūk no kāta, kailām rokām viņa nodeguli
mauc atpakaļ... 

Viņa izskrien cauri ugunij, skrien pa lauku, kājas pinas zālē, sirds dauzās
kaklā. 

Tepat taču stāv ugunsdzēsēju mašīna, patiesi! Kur viņa maldījusies, kam
gribējusi zvanīt? Kāpēc viņa nav to ievērojusi, nav pieļāvusi domu, ka šo pašu
mašīnu varētu pagriezt uz ceļa pusi? 

Kāpēc Pāvils tik ļoti dusmojās par viņas aizraušanos un bija greizsirdīgs uz
aleju, kurā viņa dirnēja caurām nedēļas nogalēm līdz pat zemlikām, kad lapas
raisījās no kokiem un krita kā nocirpta vilna? Divi reizē nevar skatīties caur
fotoaparāta lodziņu, un divi nevar spiest slēdzi, tas ir fizikas likums. 

Māte noslēpa sēklu paciņu, nez kādēļ stipri samulsa un nosarka. Tad atkal sāka
rakņāties pa jēlo zemi. Vārdu sakot, kopābūšana ar viņu prasīja zināmu mākslu. 

Trīs govis ir apteļojušās un jāslauc arī pusdienā, teica Māte, kad viņas iegāja
garajā, krēslas pilnajā stallī. Govis, kuras gulēja piesietas, tūlīt cēlās
augšā, ķēdes žvadzinādamas; cūkas aizgaldā sacēla negantu troksni. Māte sameta
govīm silēs sienu un sāka slaukt. Ieva nesteidzīgi soļoja pa garo gaiteni, kuru
izraibināja saules plankumi no šaurrūšu logiem. Odrija viņai sekoja, piesardzīga
un klusa. 

Informācija par zinātniskajiem pētījumiem, kas finansēti no valsts vai
pašvaldības budžeta, ir atklāta. Likumā noteiktajos gadījumos piekļūšanu
informācijai, kas attiecas uz zinātniskajiem pētījumiem, var ierobežot. 

Andra un Laumas Paipu saimniecības siltumnīcās zaļo galviņkāpostu un ziedkāpostu
dēsti, kurus pakāpeniski izstādīs zem plēves vai atklātā laukā, lai raža būtu
vācama ilgākā laika posmā. Izstādīšanu gaida arī gurķi un tomāti. Pirmā gurķu
raža varētu būt maija vidū. Tiek piķētas sakņu selerijas. “Mēs neesam ieraduši
tās ēst,” saka saimniece. Bet pircēji prasot. Saimnieki bažījas, ka redīsi
neizaug lapās. Gadījies, ka nesaprotamu iemeslu dēļ to raža neizdodas. Šogad
sējuši pēc kalendāra – sakņu dienā, un rezultāts būs redzams pēc pāris nedēļām.
Kopšanu vairs neprasa zem plēves sazaļojušās skābenes. 

V. Kadaģis spriež, ka darbu hallē varētu sākt ap Jāņiem. “Ja viss ies labi ar
iekārtu iegādi, aprīkojumu, uz Jāņiem būs. Savulaik veikalu arī atvēru uz
Jāņiem. Vēlākais, uz augustu noteikti,” rēķina V. Kadaģis. 

SIA “Elpa” vadītājs Gundars Sisenis pastāsta, ka par brīvajām veikala telpām
viņam pateicis A. Paipa, aicinot kooperēties. Tās esot pielāgotas daudzdzīvokļu
mājas pirmā stāva trīsistabu dzīvoklī. 

Pirmā uzstājās izglītības darbinieku vietējās arodorganizācijas līdere Irēna
Opšteine. Viņa paziņoja, ka valstī vienkārši ir ienākušas šausmas un neviens nav
paskaidrojis, kur palikusi Latvijas nauda. Un arī norādīja, ka valsts aģentūras
turpina sēdēt īrētos un greznos privātnamos. "Sapulce parādīs, ka mēs neesam
mierā ar to, ka mūs apzog. Lai to redz arī Starptautiskā valūtas fonda zēni. Un
jānodod tiesai tie, kas Latvijas naudu pazaudēja," aicināja I. Opšteine. 

Jaunieši arvien biežāk dodas uz ārzemēm, kur ne tikai apskata skaistākās vietas,
bet pievērš vērību arī tam, kā klājas viņu vienaudžiem. Atgriezušies mājās,
latviešu pusaudži stāsta, ka vienā zemē jaunieši brīvajā laikā dodas uz
jaunatnes centriem, kur var ne tikai spēlēt spēles, iesaistīties teātra pulciņos
vai apgūt mūzikas instrumentu spēli, bet arī saņemt biļetes uz kino vai palūgt
naudu izjādei ar zirgiem. Citā valstī savukārt latviešu skolasbērni
sajūsminājušies par grandiozajiem skeitborda laukumiem un slidotavām. 

Liekas, līdz ar suni un citiem cilvēku mīluļiem šis izlēcējs iekļuvis
mājdzīvnieka statusā jau pirmajās dienās pēc grēku plūdiem. Smejies vai raudi,
bet, nepieklājīgi pakasoties, ikreiz jādomā, ka mazais, kodīgi sūcīgais
dzīvnieciņš pārpārēm attaisno teicienu par to, kā mazs cinītis gāž lielu vezumu.

Literāts Arvīds Grigulis, stāstot par karu, reiz rakstīja, ka savu lodi nedzird.
Sēžot kādā nopietnā sanāksmē iestīvinātā pletkreklā un nepārprotami sajūtot, ka
pa zeķi kāds pārvietojas un ka pēc tam ieniezas kāja, esiet gatavi un
atcerieties – savu blusu nedzird. 

Šajā laikā par valsts budžeta līdzekļiem aizturētajiem nodrošināta gan
ēdināšana, kas izmaksā vidēji 3,2 latus dienā, gan arī telpu dezinfekcija un
uzturēšana. Turklāt policija norāda, ka, turpinot pieaug administratīvi arestēto
skaitam, jārēķinās ar papildu izmaksām prasībām atbilstošu telpu izbūvei vai
remontam. Policijas teritoriālajās iestādēs rajonos šīs īslaicīgās aizturēšanas
telpas daudzviet ir sliktā stāvoklī, taču nauda remontam nav pieejama, līdz ar
to aizturētie vēlāk sūdzas tiesībsargiem par turēšanu nepiemērotos apstākļos vai
pat par morālo kaitējumu. 

Jā, es izturēju vairākas atlases kārtas, nokļuvu finālā, taču paliku otrais.
Dublieris. Bet es īpaši nekreņķējos. 

Desmit gadu vecumā viņš jau intervēja Alfrēdu Rubiku un Edgaru Liepiņu, trakajos
deviņdesmitajos Juris kļuva par pasaulē jaunāko uzņēmēju, plikā vietā
izveidodams pats savu konkursu. Vēl pienapuika būdams, viņš bīdīja lietas ar
nopietniem onkuļiem, vēlāk izvārtījās pedofilijas skandāla dubļos, spēja
piecelties un virzīties tālāk, pats sevi nodēvējot par paparaci. 

Jā. Un kas tur slikts? Es varu pateikt tikai vienu piemēru: ja Ilze Jaunalksne
aizbrauc uz Londonu un nofilmē kā digitalizācijas skandāla laikā kāds tur
uzņēmējs slapstās gar māju, tad tā ir pētnieciskā žurnālistika. Bet, ja uz
Londonu aizbrauc Juris Millers un Kaspars Ūdris un kompromitējošā situācijā
nofotografē kādu politiķi, tad tā ir netīrā veļa un skandāls. Bet abos gadījumos
metodes ir vienādas! Tā ir tā pati pētnieciskā žurnālistika. Uzskatu, ka tie
gadi, kurus esmu pavadījis dzeltenajā presē, profesionālajā ziņā bija ļoti
smagi, interesanti un noderīgi tālākajai dzīvei. Ar savu darbību es vēlējos
mainīt Latvijas dzelteno presi, padarot to mazāk sterilu, glamūrīgu. Es smīkņāju
par visām tām smalkajām aprindām, dārgajām rokassomiņām un vakarkleitām. Es
smejos par bijušajām prostitūtām, kuras padomju gados strādāja valūtas bāros,
bet tagad ir smalko aprindu lauvenes. Es uzvārdus nesaukšu. 

Vai tu savu vārdu uzskati par zīmolu? Vai pēdējos gados esi apzināti virzījies
uz to, lai tavs tēls, tavs zīmols būtu skandalozs? 

Latvijas politikā šobrīd diemžēl situācija ir tāda, ka, iekļūstot politiskajā
elitē – parlamentā, deputāts aizmirst, no kuras vides viņš nācis, aizmirst tēvu
un māti. Verzes kundze ir aizmirsusi, ka nāk no Pensionāru savienības, Barčas
kundze ir aizmirsusi, ka viņa ir pensionāre, līdzīgā veidā atmiņu zaudējuši arī
bijušie skolotāji un kultūras darbinieki. Bet viņi ir Saeimā nevis tāpēc, ka
tauta tā gribējusi un ievēlējusi, bet tāpēc, ka balsots tika par priekšā esošo
lokomotīvi. Šobrīd Latvijas parlamentā labi pārstāvēts ir bizness, ne vienmēr
tas godīgais, ko es attiecinu uz Šķēli un Šleseru. Un vēl labi pārstāvēts ir
neapmierinātais, krievu valodā runājošais vecākās paaudzes pārstāvis, kurā
saglabājies viss padomiskais un ko Plinera kungs ļoti spēcīgi reproducē.
Parlamentā nav neviena, kas aizstāvētu vidusslāņa intereses. Tiem, kas tur
nonākuši no vidusslāņa, prātā tikai viena doma – nedod, Dievs, pazaudēt šo labi
apmaksāto vietu! Līdz ar to nevar būt runas ne par kādu interešu aizstāvību –
Latvijas parlaments neatspoguļo Latvijas sabiedrības sociālo uzbūvi. 

Tomēr tad uzdzīvotājam jau sekoja britu militārā policija. Kad kārtības uzraugi
centās tanka ceļu aizšķērsot, tas ietriecās ceļmalas kokā, un ar to šīs nakts
izpriecas bija beigušās. 

49 zivis tika ievietotas nelielā akvārijā un paceltas gaisā lidmašīnā, kas vēlāk
strauji laidās lejā, tā imitējot bezsvara stāvokli, ko astronauti piedzīvo
kosmosā. 

Ir saprotams, ka gadīties var visādi. Ikviens ir cilvēks un to saprot. Taču, ja
šādu attieksmi pasta darbinieki izrāda konstanti, visa sapratne pret šiem
cilvēkiem zūd. Vai tiešām ir tik grūti klientiem, kas vienkārši ieradušies
saņemt savus sūtījumus, tos izsniegt, neizsakot nejaukas piezīmes? 

Šodien TVNETā atkal bija ziņa: cilvēki neiet pie ārstiem. Tādēļ tapa šis raksts.

Ņemot vērā to, ka Latvijā uzņēmēju starpā valda liela konkurence, ir pavērtas
iespējas negodīgā veidā izrēķināties ar saviem konkurentiem, iesniedzot
nepamatotu prasību tiesā un tādējādi iznīcinot savus konkurentus. Latvijas
tiesas ir pārslogotas, un lietu izskatīšana velkas vairāku gadu garumā. Visu šo
laiku, ja vien prasītājs nav godprātīgs, spēkā ir prasības nodrošinājums, kas
bieži vien pārsniedz uzņēmumam pieejamo naudas līdzekļu daudzumu, kā arī tā
kustamās un nekustamās mantas vērtību, uzņēmuma darbība tiek paralizēta, jo tam
nav pieejas savai naudai un mantai. Jebkuru spriedumu, protams, ir iespējams
pārsūdzēt apelācijas kārtībā un kasācijas kārtībā, bet tas aizņem ne mazums
laika. 

Mēs paši mēdzam ievērot, ka sadusmojamies par sīkumiem, ka lūpu uzmetam ilgāk
nekā vajadzētu, ka nespējam pirmie spert soli pretī izlīgumam vai vienkārši
sarunai, lai noskaidrotu, kā īsti ir, un tā plaisa attiecībās kļūst vēl lielāka.
Kas ir tās īpašības vai izjūtas, kuru dēļ mēs paši varam sabojāt labas
attiecības. 

Ķiploki ir viens no visplašāk lietotajiem afrodīzijiem. Tie ir iecienīti Eiropā,
Ēģiptē, Grieķijā, Ķīnā un Japānā. Tie veicina kuņģa sulas izdalīšanos un
asinsriti. 

Vispirms iepazīsti savu esošo domāšanas modeli un apgūsti mehānismu, kādam jābūt
jaunajam domāšanas modelim. Tu vari skaitīt afirmācijas, nēsāt līdzi mantras,
kas piesaista naudu, tas palīdz enerģētiskā līmenī, vari izskraidīt visus
iespējamos seminārus un izlasīt visas grāmatas, kļūt pat tādu kā staigājošu
bibliotēku, zināt dažādas teorijas un prakses, bet nekas nemainās, ja tu dzīvē
neesi izpildījis nevienu šo praksi, kas palīdz izmainīt domāšanu un pakāpties
vienu solīti tuvāk finansiālai brīvībai, ja turpini negatīvi domāt un negatīvi
runāt. Tas ir nopietns darbs – izmainīt domāšanu. 

Mēs regulāri satikāmies, Edgars pēc darba bieži ieradās manā mazajā vienistabas
dzīvoklī, kurā es viņu allaž uzticīgi gaidīju. Ja es uz šo situāciju paskatos ar
šodienas prātu, man tas liekas traki – sēdēju mājās un gaidīju, ka viņš varbūt
atnāks. Toreiz taču nebija mobilo telefonu, viņš nevarēja piezvanīt vai atsūtīt
īsziņu, lai pateiktu, ka būs vai nebūs. Viņš vai nu atnāca, vai neatnāca.
Patiesībā viņš kā runcis staigāja, kur pašam tīk, bet es tikai gaidīju. Vai es
tagad tā gaidītu vienu vīrieti? Noteikti nē. Man mans laiks un vajadzības ir
svarīgākas, kaut gan toreiz, protams, šķita, ka dzīves lielākā vajadzība ir
Edgars. 

Jūs teicāt, ka sākumā dēlu vedāt uz futbola treniņiem. 

Kad sievietes kliedz, viņas ar savu kliegšanu grib panākt, lai beidzot būtu
sadzirdētas. Zināmā mērā tas ir izmisuma solis. Kliedzot sieviete parāda, ka
otrs cilvēks un jautājums viņai nav vienaldzīgs. 

Bet mēdz pienākt brīdis, kad konfliktsituācija ir tik tālu samilzusi, ka
sieviete pārstāj kliegt un sāk sevī klusi šņākt, viņa pauž zināmu vienaldzību
pret to, kas agrāk viņu padarīja vai traku. Tas nozīmē, ka siltas jūtas pret
partneri ir aizgājušas otrajā plānā un šīm attiecībām vairs nav paredzama
rožaina nākotne. 

Sevilja bija Spānijas lielākā ostas pilsēta, kurā ieradās tirdzniecības kuģi no
tuvām un tālām zemēm. Pilsētas ielās skanēja dažādas valodas, tur bija sastopami
jūrnieki, tirgotāji un klejojoši komedianti krāsainos tērpos no visas pasaules.
Taču šajā 1481. gada februāra dienā pilsēta pieklusa, jo pūļa uzmanību
piesaistīja kāds drūms gājiens. 

Jaunais lielinkvizitors Torkvemada ienīda jūdus, lai gan klīda runas, ka viņa
paša vecmāmiņa esot cēlusies no jūdiem. Šis dominikāņu mūks apgalvoja, ka
Spānijas jūdi savus nupat kristītos ciltsbrāļus mudinot uz slepenu jūdaisma
piekopšanu. Tādēļ viņa galvenais mērķis bija izraidīt visus jūdus no Spānijas. 

Kukuļus ņēma visi, kam nebija slinkums. Savā ziņā komisks skats bija redzams jau
1920. gadā, kad asiņainajās bandu cīņās par ietekmi nogalināja slavenu gangsteru
vadoni Džimu Kolosimo. Viņa zārka nesēju skaitā bija arī trīs tiesneši un viens
prokurors. Aiz zārka Kolosimo tuvākie līdzgaitnieki plecu pie pleca gāja kopā ar
deviņiem pilsētas domes locekļiem un vienu štata politiķi. 

Eiropā karš bija beidzies pirms dažiem mēnešiem. Klusajā okeānā tas joprojām
turpinājās, ASV kaujas ar Japānu bija ļoti asiņainas. Amerikāņi secināja, ka
Japāna nemaz negrasās padoties. 

Tūkstošiem japāņu gāja bojā nepilnu sekundi pēc tam, kad ieraudzīja sprādziena
uzliesmojumu. 

Rāviņš neizslēdz iespēju sodīt atbildīgos par pārkāpumiem Jelgavas pašvaldības
aģentūrās 

Rīga, 6.jūn., LETA. Jelgavas mērs Andris Rāviņš neizslēdz iespēju, ka atbildīgās
pašvaldības aģentūru amatpersonas tiks sodītas saistībā ar Valsts kontroles
atklātajiem normatīvo aktu pārkāpumiem un nepilnībām tajās. 

Pēc tikšanās ar Vides aizsardzības un reģionālās attīstības ministru Edmundu
Sprūdžu Rāviņš aģentūrai LETA teica, ka noteikti tiks izvērtēta abu aģentūru
"Pilsētsaimniecība" un "Kultūra" atbildīgo amatpersonu atbildība un nenoliedza,
ka amatpersonas varētu saņemt sodus. 

Savukārt, lai turpmāk novērstu šādu pārkāpumu un nepilnību rašanos, viņš
uzskata, ka nepieciešams rūpīgāk strādāt ar pirmdokumentiem, proti, dažādiem
līgumiem. 

Tikmēr Sprūdžs no Rāviņa saņēmis apsolījumu, ka pašvaldība līdz nākamās nedēļas
beigām ministrijā iesniegs detalizētus pasākumu plānus par to, kā Valsts
kontroles konstatētie pārkāpumi tiks novērsti. 

Jautāts, vai atbildīgajām amatpersonām būtu jāsaņem sods par pieļautajiem
pārkāpumiem, ministrs aģentūrai LETA norādīja, ka tas ir jāvērtē, jo situācijas
ir dažādas. Tomēr arī viņš neizslēdza, ka ir iespējami sodi. 

Kā ziņots, Valsts kontrole revīzijā Jelgavas pilsētas pašvaldības aģentūrās
konstatējusi nepamatotus tēriņus vairāk nekā 50 000 latu apmērā. Finanšu
līdzekļi nepamatoti tērēti pašvaldības aģentūrā "Pilsētsaimniecība", kur
konstatēta 34 000 latu nesaimnieciska izlietošana, bet aģentūrā "Kultūra"- 8000
latu. 

Lipmans: Notiek sarunas par jaunas "Grindeks" rūpnīcas būvniecību Krievijā 

Rīga, 25.janv., NOZARE.LV. Farmācijas uzņēmumam AS "Grindeks" patlaban Krievijā
jau notiek sarunas par jaunas rūpnīcas būvniecību, biznesa portālam "Nozare.lv"
sacīja uzņēmuma lielākais akcionārs Kirovs Lipmans. 

Rūpnīcu būvēšot "Grindeks" meitasuzņēmums Krievijā "Grindeks Rus", taču vairāk
informācijas patlaban nevarot sniegt, jo sarunas vēl esot procesā, sacīja
Lipmans. 

Pagājušā gada rudenī Lipmans atklāja, ka "Grindeks" plāno jaunas rūpnīcas
būvēšanu. Tobrīd gan vēl nav bijis izlemts, kur rūpnīca tiks būvēta. Uzņēmumam
bijuši piedāvājumi būvēt rūpnīcu Krievijā vai Baltkrievijā. Taču jaunās rūpnīcas
būvniecības plāns tiek vēl tikai izstrādāts. 

Savukārt runājot par uzņēmuma apgrozījumu šim gadam, Lipmans rudenī prognozēja,
ka 2013.gada apgrozījums varētu pieaugt par aptuveni 13,5%. Tāpat viņš arī
norādīja, ka 2013.gada peļņa varētu būt ne mazāka par 12 miljoniem latu, ko
varētu veicināt ar produktu portfeļa papildināšanu un jaunu tirgu apguvi.
Uzņēmums plāno palielināt eksportu Eiropā un Āzijā. Savukārt apgrozījuma
pieaugumu varētu veicināt jaunais ziežu un gēlu ražošanas iecirknis, kura
izveidē investēti 2,5 miljoni latu. Ieguldītās investīcijas plānots atpelnīt
divu gadu laikā. 

"Grindeks" ir viens no lielākajiem farmācijas uzņēmumiem Baltijas valstīs.
Uzņēmuma galvenie darbības virzieni ir oriģinālproduktu, patentbrīvo medikamentu
un aktīvo farmaceitisko vielu pētniecība, izstrāde, ražošana un pārdošana.
"Grindeks" koncernā ir četri meitasuzņēmumi Latvijā, Igaunijā un Krievijā,
pārstāvniecības 11 valstīs. 

AS "Grindeks" akcijas tiek kotētas "NASDAQ OMX Riga" Oficiālajā sarakstā. AS
"Grindeks" lielākie akcionāri ir Lipmans - 33,29%, Anna Lipmane - 16,69%, "AB.LV
Private Equity fund 2010" - 11,38%, "Skandinaviska Enskilda Banken" (nomināla
turētājs) - 10,53%, ""Swedbank" AS Clients Account" (nomināla turētājs) - 8,79%.

AS "Grindeks" apgrozījums 2012.gada deviņos mēnešos bija 50,1 miljons latu, kas
ir par 1,2 miljoniem latu jeb 2,5% vairāk nekā 2011.gada deviņos mēnešos. 

Savukārt koncerna neto peļņa, kas attiecināma uz mātes sabiedrības akcionāriem,
2012.gada deviņos mēnešos bija pieci miljoni latu, kas, salīdzinot ar 2011.gada
deviņiem mēnešiem, ir samazinājusies par 0,8 miljoniem latu jeb par 13,8%. 

Dienas Bizness: Vidusāzija vilina, vien jāpaspēj būt starp pirmajiem 

Vidusāzijas un Aizkaukāza valstīs tuvu gatavībai ir vērienīgas ūdenssaimniecības
attīstības programmas, vēsta "Dienas Bizness". ''Izdevība ir jāizmanto, svarīgi
būt vieniem no pirmajiem,'' pauž SIA ''Karme filtrs'' direktors Andrejs
Belogorskis. Valstis, ar kurām ''Karme filtrs'' saista turpmāko izaugsmi, ir
Azerbaidžāna, arī Kazahstāna, Uzbekistāna, Turkmenistāna. Pagaidām ''Karme
filtra'' sadarbība ar šo reģionu izpaudusies atsevišķos realizētos projektos,
taču mērķis ir atrast pastāvīgu sadarbības partneri, pārceļot uz jauno tirgu arī
daļu ražošanas jaudu. 

Dienas Bizness: Jāvētī atalgojuma sistēma un priekšstati 

Profesionālu augstākā līmeņa vadītāju atlases kompāniju pakalpojumi līdz šim
Latvijas valsts pārvaldē ir izmantoti ļoti reti, vēsta "Dienas Bizness". No
aptuveni 300 projektiem, ko esam realizējuši astoņu gadu laikā, ar valsts
sektoru bija saistīti kādi pieci, lēš "Pedersen & Partners" Latvijas uzņēmuma
vadītāja Evita Lune. Viņasprāt, līdz šim valsts sektorā pārsvarā nav tikusi
izmantota profesionāla, objektīva pieeja augsta līmeņa vadītāju meklēšanā un
atlasē. Vairāk darbojas politiski apsvērumi, kas nosaka, kāpēc viens vai otrs
vadītājs iegūst šo amatu. Vadītāju atlases kompānijas "People Management" valdes
loceklis Pauls Bērziņš apšauba arī iespēju, ka valsts pārvaldes iestādes varētu
pilnībā izvairīties no kādam vēlamu kandidātu iebīdīšanas amatos, jo, veidojot
vadības komandu, no subjektīviem faktoriem ir grūti izvairīties. 

Dienas Bizness: Arābiem atņem miljonus 

"Dienas Bizness" vēsta, ka "A&T Trade Music" iekļūšanu "Gazeļu topā"
nodrošinājusi lietderīgi izmantotā prezidenta delegācijas vizīte austrumos.
Šobrīd uzņēmums sevi pozicionē kā lielāko mūzikas instrumentu un šovbiznesa
aprīkojuma izplatītāju postpadomju teritorijā. "Mūzikas centrs" mārketinga
direktors Guntars Felsbergs norāda, ka "A&T Trade Music" ir ļoti ilgi Latvijas
mūzikas instrumentu mazumtirdzniecības tirgū, iesakņojoties kā "patstāvīgs
brends". Viņš piebilst, ka uzņēmumam ir nopietna attieksme pret savu darbu,
klientu un sadarbības partneriem. "Mūzikas centrs" jau ilgstoši sadarbojas ar
"A&T Trade Music", iegādājoties nepieciešamos mūzikas instrumentus. 

Ar "Lattelecom" mājas telefonu varēs zvanīt no visas pasaules 

"Lattelecom" klienti drīzumā no saviem mājas numuriem varēs caur internetu par
vietējo Latvijas tarifu, kas daudziem ir "nulles" tarifs, zvanīt no jebkuras
vietas pasaulē, maksājot tikai par interneta pieslēgumu, intervijā biznesa
portālam "Nozare.lv" teica "Lattelecom" valdes loceklis un galvenais tehnoloģiju
direktors Uldis Tatarčuks. Savukārt biznesa klienti Latvijā un ārzemēs saņems
uzņēmējdarbībai vajadzīgus mākoņdatošanas un lieljaudas datu analīzes
pakalpojumus, izmantojot kompānijas jauno augstas klases (Tier III) datu centru
un datu pārraides maģistrāli no Krievijas caur Latviju uz Vāciju, Tartačuks
sacīja. Tatarčuks skaidroja, ka izmaiņas "Lattelecom" pakalpojumu klāstā ir
tieši saistītas gan ar datu centra izbūvi, gan jau 2011.gadā pakāpenisko
pieteikto pāreju uz jaunu sakaru tehnoloģiju, kas ļaus likvidēt veco reģionālo
centrāļu tīklu un visus operatora pakalpojumus uzturēt vienotā interneta vidē.
Tas arī ir signāls, ka "Lattelecom" kā telekomunikāciju uzņēmumi visā pasaulē
arvien vairāk saplūst ar informācijas tehnoloģiju nozari gan savā piedāvājumā
klientiem, gan pamatfunkciju uzturošo darbinieku ziņā. 

"Lattelecom" 2011.gada vasarā paziņoja, ka sāk pāreju no līdzšinējās ciparu
centrāļu infrastruktūras uz jauna veida tīklu - IMS (IP Multimedia Subsystem)-,
izmantojot Ķīnas kompānijas "Huawei" tehnoloģijas. Cik tālu ir veikta šī pāreja
uz jauno sistēmu, kur būtībā visus pakalpojums "Lattelecom" sniegs interneta
tīklā? 

Šis pakalpojums ir ieviests "Lattelecom" tīklā, un tiek sniegti pakalpojumi,
izmantojot šo platformu. Šāda veida risinājumu izmanto ap 30000 klientu.
Pārsvarā tas ir domāts privātā sektora klientiem. Pakalpojums pakāpeniski
aizstās esošos risinājumus, un arvien lielāka klientu daļa tiks uz to
"pārmigrēti". Visi jaunie klienti tiek slēgti pie šī risinājuma. 

Ko tieši klients var saņemt, pieslēdzoties "Lattelecom" IMS tīklam? 

IMS funkcionalitāte patlaban vēl tiek attīstīta un pilnveidota. Būs pieejami
interaktīvie balss paziņojumi, gan automātiska zvanu pāradresācija un citas
tehniskās lietas. Lielā mērā tas ir atkarīgs no tā, kādas aplikācijas spēj
piedāvāt gan IMS risinājuma ražotāji - "Huawei," "Alcatel" un "Ericsson"-, gan
citi, kas nozarē strādā un piedāvā risinājumus - pakalpojumus, kurus ielikt šajā
platformā. 

Vai būs kaut kas, kas līdzšinējā sistēmā nav iespējams? Piemēram, iespēja lietot
savu "Lattelecom" telefona numuru un īpašu aparātu jebkur pasaulē caur interneta
pieslēgumu? 

"Virtuālā telefona" pakalpojums, kas nodrošina šo funkcionalitāti, ir jau
pieejams. Protams, tas ir saistīts ar gala iekārtu attīstību, ar to, ka uz šīm
iekārtām parādās skārienjūtīgas funkcijas, un, ka nākotnē arī varēs redzēt
videoattēlu. 

Vai šādas gala iekārtas, tas ir, mājas telefoni, jau ir pieejami? 

Tieši šīs sarunas brīdī citviet "Lattelecom" birojā notiek tikšanās ar "Huawei"
pārstāvjiem, kurā tiek prezentētas gan jaunas programmatūras funkcijas, ar kurām
varam jaunināt esošo sistēmu, gan arī rādīti gala iekārtu risinājumi. Tātad
tuvākajā laikā būs pieejamas gan "Huawei", gan citu ražotāju gala iekārtas. 

Bet patlaban tādu nav, izņemot, ja ieliek aplikāciju mobilā telefonā? 

Patlaban nav. 

Vai mobilo telefonu varēs lietot kā parasto "Lattelecom" telefonu jebkurā vietā
pasaulē, kur šo telefonu var pieslēgt bezvadu internetam? 

Šāda funkcionalitāte ir pieejama visos "Lattelecom" uzturētajos 3300 bezvadu
interneta punktos. Šis risinājums klientiem ir kļuvis pievilcīgāks, jo nodrošina
klientiem "bezšuves" pāreju no vienas bezvadu interneta zonas uz citu - bez
jaunas autorizēšanās ar lietotājvārdu un paroli. Pietiek vienreiz ievadīt
autorizācijas datus, un, ierodoties nākamajā vietā 12 stundu laikā, pieslēgums
jau darbojas. 

Vai nesanāk tā, ka, vismaz tur, kur ir blīvs WiFi pārklājums, "Lattelecom"
konkurēs ar mobilo sakaru operatoriem? 

Tāda iespēja ir. Zināmā mērā parādās šī starpindustriju konkurence. Tas ir
veids, kā klienti var izmantot "Lattelecom" pakalpojumus. 

Un, ja mobilam telefonam vai citai ierīcei ir piesaistīts "Lattelecom" telefona
numurs un cilvēks ar to pieslēdzas internetam Londonā, viņš tur saņems sarunu no
Latvijas kā vietējo zvanu? 

Tieši tā. Šāda funkcionalitāte ir , un arī varēs zvanīt kaut vai par "nulles
tarifu", kas iekļauts kādā no pakalpojumu pakām. Protams, ja nav bezmaksas
bezvadu interneta, kā dažās lidostās un viesnīcās, jārēķinās ar maksu par
interneta pieslēgumu. 

IMS tehnoloģija padarīs "Lattelecom" infrastruktūru par vienu lielu interneta
tīklu un samazinās centrāļu skaitu. Būs viens galvenais maršrutētājs ar
dublieri, aizvērs lauku un reģionālās centrāles. Vai nav risks, ka "Lattelecom"
var piemeklēt tas, kas notika „Tele2" 2011.gada vasarā, proti, avarēja galvenā
"kaste", kas uzturēja visu tīklu Latvijā. Arī nesen Rīgā īslaicīgi pārtrūka
interneta pakalpojums, jo maršrutētājs izgāja no ierindas. Kā nodrošinās IMS
tīklu pret šādiem incidentiem? 

Šādi riski nav jauni. Tie ir zināmi. Risku novēršanai vai risku iespējamības
mazināšanai esam investējuši vairākus miljonus latu katru gadu, izveidojot
rezervētas elektrobarošanas pieslēgumus, nepārtrauktas barošanas iekārtas (UPS)
un akumulatoru sistēmas visos mezglos jeb centrālēs Latvijā dažādās ģeogrāfiskās
vietās. Protams, 100% drošība nav iespējama, nejaušību virknes veidojas arvien
sarežģītākas. Patlaban jūtamies komfortabli. Ar diviem IMS maršrutētājiem, kas
darbojas kā centrāles visai valstij, ir vienkāršāk un ekonomiski izdevīgāk
izmantot rezervēšanas sistēmas visos līmeņos. To veidot ar 196 centrālēm ir
nesalīdzināmi dārgāk. Ir jāskatās, lai pakalpojumi būtu konkurētspējīgi cenas
ziņā. 

Vai IMS sistēma jau patlaban darbojas? 

Darbojas. Pakalpojumi, tostarp virtuālais telefons, ir klientiem pieejami. Bet
tāpat kā Rīga, šīs lietas nekad nav gatavas. Ražotāji izstrādā jaunus
risinājumus, un tāpat kā esam pieraduši pie programmatūras jauninājumiem, tas
pats notiek ar šīs IMS tehnoloģiskām iekārtām. Jau šogad ir jauna "Huawei"
sistēma, ko izvērtējam, arī izvērtējam "Ericsson" un "Alcatel" jaunumus. 

Vai ir pienācis brīdis, kad "veco"digitālo centrāļu tīklu varēs izslēgt un
paļauties, ka pakalpojumus uzturēs viens liels maršrutētājs un tā dublieris? 

Brīdis patlaban vēl nav pienācis, un tas arī vienā dienā nepienāks visā Latvijā.
Tas pienāks dažādos datumos atsevišķos pakalpojumu mezglos. Prognozējam, ka šis
brīdis pienāks līdz 2017.gadam. Tas būs soli pa solim, dažās vietās ātrāk, citās
vēlāk. Rīkojamies, lai pārslēgšana notiktu plānveidīgi, netraucējot ierasto
pakalpojumu piegādi. 

Pārslēgšana uz IMS it kā vadīsies no klientu pieprasījuma, taču nav pamanīts, ka
būtu bijušas īpašas mārketinga kampaņas, lai popularizētu un piedāvātu ar IMS
saistītos pakalpojumus... 

Viena no "Lattelecom" vērtībām ir būt saprotamiem klientiem, tādēļ IMS vai cita
burtu kopa neparādīsies komunikācijā ar klientiem. Komunikācijā parādīsies
pakalpojumu nosaukumi un apraksti, lai, piemēram, klients saprastu, kas ir
virtuālais telefons, kāda ir tā funkcionalitāte. Šie ar IMS saistītie risinājumi
arī izskanēs kā papildu televīzijas kanāli, raidījumu arhīva pieejamība,
raidījuma attīšana, lai skatītos no sākuma. 

Tātad pirmais pakalpojums, par kuru veikt mārketinga pasākumus un informēt
klientus, būs virtuālais telefons, līdz ko parādīsies gala lietotāju iekārtas.
Kad tas varētu būt? 

Prognozēju, ka tas varētu būt 2013.gadā, periodā no jūnija līdz augustam. 

Kā attīstās optiskais internets? Pārklājums sasniedzis vairāk nekā 400000
mājsaimniecību, bet pieslēgto skaits tikai kādi 100000? Vai pieslēgšanās temps
nav samazinājies? 

Ir vairāk nekā 100000 optiskā interneta pieslēgumu, un dinamika pēdējā laikā ir
pieaugusi. Rezultāti atšķiras dažādās vietas, un atsevišķās ģeogrāfiskās vietās
ir pat pieslēgti 46 % no pārklājuma zonā esošiem. Vidējais pieslēgumu skaits ir
virs 25% no pārklājuma, un tas ir lielāks par vidējo skaitli Eiropā. Ierīkojot
pakalpojumu pieejamību 400000 mājsaimniecībām, neviens nesagaida, ka visi to
izmantos. Tīkla piepildījums ir labs. Paredzam, ka tas turpinās strauji augt, jo
paplašinās tas pakalpojumu klāsts, kas klientiem ir pieejams. 

Vai "Lattelecom" optiskā infrastruktūra, optiskie pieslēgumi un to piedāvātie
pakalpojumi ir sākuši sevi atpelnīt? 

Investīcijas optiskajā infrastruktūrā ir sākušas sevi atpelnīt un turpinās to
darīt arvien labāk. Neatšķiramies no citām Eiropas valstīm - balss pakalpojumu
īpatsvars mazinās, bet kritumu balss ieņēmumos kompensē interaktīvā televīzija
un platjoslas pakalpojumi. Klienti vēlas ātrāku internetu, ir radušies paradumi
patērēt lielus datu apjomus. Piemēram, var skatīties daudzu pasaules
universitāšu lekcijas līnijas režīmā. 

Turpinot tēmu par optisko internetu, ASV "Google" sācis vismaz vienā pilsētā
piedāvāt internetu ar ātrumu viens gigabits sekundē (Gbps). Par šādu ātrumu arī
runāts Zviedrijā. Vai vispār šādiem ātrumiem ir kādā jēga, jo tie pārsniedz
parastu datu ierīču spēju "sagremot" šādas datu plūsmas? 

"Lattelecom" optiskajā tīklā ir pieejams ātrums 500 megabiti sekundē (Mbps) jeb
puse gigabita. Ir pieprasījums pēc šāda ātruma. To pieprasa starptautiski atzīti
fotogrāfi, kuri ražo ļoti augstas izšķirtspējas un ietilpīgas digitālas
fotogrāfijas. Viņi maksā attiecīgu cenu, jo tā ir ikdienas nepieciešamība.
"Google"1Gbps internets ir mārketinga akcija, kurai visa pasaule, arī Latvija,
pievērš uzmanību. Praktiskā patēriņa tam vēl nav. Nav vēl attīstījusies nākamās
paaudzes augstas izšķirtspējas televīzija un attiecīgs pieejams saturs. Starpība
starp 500 Mbps un 1 Gbps datu pārraidi ir niecīga, jo infrastruktūra tam jau ir
izveidota. Esam tam gatavi un varam pārspēt "Google" ar 1 Gbps Rēzeknē vai
jebkurā citā vietā! Iekšējā diskusijā sakām, Kanzassitija (kur notiek
"Google"1Gbps pilotprojekts) ir nieks, lūk, Rēzeknē būs 2Gbps! 

Mums jau ir klienti ar šādu vai lielāku ātrumu. Tāds ātrums ir biznesa
klientiem, kuriem ir prasības par maksājumu datu apstrādi u.tml. 

Senāk, lai uzturētu "Lattelecom" pakalpojumu nepārtrauktību un kvalitāti, vīri
kāpa stabos un savienoja vai remontēja vadus. Patlaban ir citas prasības, tīklu
uztur informācijas tehnoloģiju (IT) speciālisti. Vai darbaspēka emigrācijas
apstākļos "Lattelecom" spēj nodrošināt sev pietiekamu speciālistu skaitu? 

Strādājam vairākos virzienos. Ar "Baltijas Datoru Akadēmiju", kas ir
"Lattelecom" grupas meitasuzņēmums, nodrošinām telekomunikāciju sistēmu
izstrādātāja "Cisco" jeb telekomunikācijām specifisku zināšanu apmācību. Esam
sertificēts partneris šajā jomā. Iekšēji ir "Lattelecom Akadēmija", kur veidojam
gan vadības, gan tehniskās kompetences. Daudz laika un naudas tērējam
starptautiskās pieredzes pētīšanai. "Lattelecom" eksperti vienmēr seko nozares
jaunākajām tendencēm. 

Vai šie apmācītie speciālisti arī paliek un turpina strādāt "Lattelecom"? 

Ekspertiem ir ļoti interesants darbs, ņemot vērā faktu, ka attīstām jaunāko
tehnoloģiju optikas jomā. Pārraides tehnoloģija un iekārtas ir jaunākās nozarē.
Viens no elementiem, kas palīdz noturēt speciālistus, ir projektu saturs, jo
Latvija ir ceturtā valsts Eiropā interneta pieslēgumu ātruma ziņā, un ekspertiem
ir vienreizēja iespēja strādāt ar šīm tehnoloģijām. Tehniskam cilvēkam tas ir
motivējošs faktors. 

Nesens pētījums norāda, ka esam numur divi vēlamākais darba devējs Latvijā.
Darbinieki arī novērtē sociālās garantijas, gan veselības apdrošināšanu,
apmācības iespējas, gan nomaksātos nodokļus un pārējās lietas. 

Ja runa ir par IT kapacitāti, jāvaicā, kas notiek ar lieljaudas datu apstrādes
projektu? Bija runa, ka "Lattelecom Technology"varētu ieviest IT koncerna
"SAP"izstrādāto ātro milzu datu apstrādes risinājumu "HANA". 

Ir divi projekti šī "SAP" risinājuma iespēju kontekstā. Esam investējuši datu
maģistrālē "Baltic Highway" no Maskavas uz Vāciju caur Rīgu, kā arī uzcēluši
trešās pakāpes (Tier III) datu centru ar sertifikāciju no specializētā "Uptime
Institute". Datu centrs "Dattum" būs vienīgais "Tier III" datu centrs Baltijas
valstīs un Ziemeļvalstīs. Šo divu lietu - datu maģistrāles un datu centra -
kombinācija padara "Lattelecom" par ļoti pievilcīgu partneri dažādiem
pakalpojumu sniedzējiem, kas izmanto datu pārraides risinājumu, lai savus
pakalpojumus sniegtu no Latvijas datu centra un lai tas būtu pieejams ar ļoti
mazu datu pārraides aizturi jeb latentumu. Pat nepārgriezuši sarkano lenti datu
centram, redzam, ka ir ļoti liela interese gan no "SAP", gan citām IT risinājumu
kompānijām, gan no biznesa. 

Nozarē runā, ka telekomunikāciju tīklus arvien vairāk izmanto komunikācijai no
ierīces-ierīce (machine to machine/M2M) un ka vietām jau ierīču skaits, kas
lieto telekomunikāciju pakalpojumus, pārsniegs cilvēku skaitu, kas izmanto
sakaru tīklu. 

Latvijā tas jau ir noticis. Tomēr patlaban M2M komunikācijas dinamika nav īpaši
izteikta, taču paredzam, ka tā attīstīsies. Grupas uzņēmums "Citrus Solutions"
jau ir ieviesis risinājumu "Rīgas siltumam", pieslēdzot skaitītājus. Tas rada
iespēju naktī savākt datus, no rīta tos analizēt, tāpat automātiski izrakstīt
rēķinus. Nav jāsūta cilvēki nolasīt skaitītājus kaut kur pagrabos vai pie
klienta dzīvoklī. 

Šādu datu daudzums pieaugs, un tas izraisīs otru lietu, ka no biznesa klientu
puses pieaugs pieprasījums pēc tā sauktajiem biznesa inteliģences jeb
padziļinātas datu analīzes pakalpojumiem. Vajadzēs sistēmas, kas spēj šos datus
analizēt un atrast kopsakarības, nodrošinot pilnu informāciju biznesa lēmumu
pieņēmējiem, lai no rīta, ieslēdzot datoru, būtu redzami jau vakardienas vai
nakts rādītāji. Arī "Lattelecom" iet šajā jomā, paši sev pērn ieviesām "business
intelligence" risinājumu un datus jau redzam no rīta. 

Ko šāda attīstība nozīmē "Lattelecom" kā telekomunikāciju uzņēmumam? 

Viss telekomunikāciju bizness pakāpeniski kļūst par IT biznesu. Jautājums ir, kā
mainās tehnoloģijas? Ja agrāk tās lietojām desmit gadus, tad tagad, ja nepiedāvā
klientam jaunāko, pēc trīs mēnešiem tevi apēd nākamais piedāvātājs. Ieviesām
jaunu interaktīvās televīzijas lietotāju saskarnes versiju un jau strādājam pie
uzlabojumiem. Nevar vairs pabeigt projektu un vērot, kā tas strādā, ir tūliņ
jāsāk jaunais projekts. 

INFORMĀCIJAI 

Tatarčuks ir bijis "Lattelecom"valdes loceklisungalvenais tehnoloģiju direktors
kopš 2011.gada marta. Pirms tam kopš 2009. gada marta bijis SIA "Citrus
Solutions" valdes priekšsēdētājs un iepriekš "Citrus Solutions" valdes loceklis
komercdirektors. 

Pirms tam strādājis"Bite Latvija"par reģionālo biznesa vadītāju, bijis a/s"Falck
Apsargs" valdes priekšsēdētājs, kā arī citos vadošos amatos šajā uzņēmumā. 

Tatarčuks ir ieguvis bakalaura grādu sporta pedagoģijā Latvijas Sporta
pedagoģijas akadēmijā, studējisLatvijas UniversitātesJuridiskajā fakultātē. Kā
rakstīts viņa profesionālā sociālā tīkla "Linkedin"profilā, Tatarčuks arī
mācījies Rīgas Biznesa skolas biznesa maģistra (Master of Business
Administratiom/MBA) programmā. 

Latvijas Avīze: Diezgan nesmuks dūrieniņš 

Ēlertei bija jākārto eksāmens PSKP vēsturē. Nu un? Man arī 

Vispār jau žurnāls "Otkritij gorod" ("Atvērtā pilsēta") ir patīkams pretstats
žultainajam, pretlatviskajam laikrakstam "Vesti segodņa". Bet reizēm kaut kas
tajā mazliet šķebina. "Kā Sarmīte Ēlerte Maskavā lika eksāmenu zinātniskajā
komunismā", mūs informē žurnāla korespondents Krievijas galvaspilsētā Aleksejs
Stefanovs. Viņš parakņājies slavenā Valsts kinematogrāfijas institūta (VGIK)
arhīvā un uzzināja, ka Sarmīte Ēlerte 1983. gadā sāka tajā studijas, lai iegūtu
diplomu arodā "Kinovedenije" (kinokritiķis-ķe). Un 1988. gadā, kad bija jāsaņem
diploms, Ēlertei izsniedza izziņu, ka viņa studiju laikā sekmīgi kārtojusi
eksāmenus šādos priekšmetos: 1. PSKP vēsturē. 2. Politekonomijā. 3.
Marksistiski-ļeņiniskajā filozofijā. 4. Zinātniskajā komunismā. 5.
Marksistiski-ļeņiniskajā estētikā. Un tikai pēc tam uzskaitīti būtiskie
priekšmeti – mākslas vēsture, literatūras teorija u.tml. 

Viņa guvusi izcilas atzīmes. Nu un tad? Ar labu atmiņu varēja bez īpašām pūlēm
kārtot eksāmenus šajos priekšmetos. Vairākums studentu to vispār neņēma
nopietni. Tostarp arī mana necilā persona. Nebūdams PSKP biedrs, es no 1952.
līdz 1959. gadam studēju ne mazāk slavenās Maskavas Lomonosova universitātes
(MGU) Žurnālistikas fakultātes neklātienes nodaļā. Un man bija jākārto tie paši
murgainie "ideoloģiskie" eksāmeni. 

Aleksejs Stefanovs vēl piemetina, ka Ēlerte, iestājoties VGIK, uzrakstīja
apcerējumu par Maksima Gorkija romānu "Māte". Nu un tad? Viņa varēja izvēlēties
daudz dogmatiskāku autoru. Pats par diplomdarba tēmu izvēlējos "Latviešu
satīriskos žurnālus 1905. gada revolūcijas laikmetā" – tas būtu tīri labi lasāms
arī šodien, bet ievadā, protams, man bija jācitē Ļeņins. Kā tad citādi? 

Ko tad Ēlerte toreiz nogrēkojās? Un kāpēc Stefanovs īpaši atzīmē, ka 1983. gadā,
kad viņa gribēja studēt VGIK, viņai obligāto "harakteristiku" (raksturojumu)
deva "Literatūras un Mākslas" galvenais redaktors J. Škapars (kā zināms, krietns
dogmatisma pretinieks), Rakstnieku savienības partorgs E. Strods un tās proforgs
(arodkomitejas priekšsēdis) A. Vītols. Tas bija tolaik parastais "trīsstūris". 

Vārdu sakot, Stefanovam, rakņājoties VGIK arhīvā, bija viens mērķis – parādīt,
no kurienes bijušajai kultūras ministrei, "Vienotības" kandidātei Rīgas pilsētas
mēra amatam Sarmītei Ēlertei radies "komisāriskais (!) raksturs". 

Tas nu ir diezgan nesmuks dūrieniņš. Nez, kas to pašvaldību vēlēšanu gaidās ir
pasūtījis? 

Prezentēs no stēvijas auga iegūtu saldinātāju 

2013.gada 11.februāris. 

Informāciju sagatavoja Aija Freija. 

Ielūgums 

Trešdien, 13.februārī, pl.14:00 restorānā "Terra", Blaumaņa ielā 9 notiks
prezentācija, kurā stāstīsim par dabiskas izcelsmes no stēvijas auga iegūtu
saldinātāju, tā pielietojumu praksē un priekšrocībām. 

Pasākumā piedalīsies: 

• Dr.Andis Brēmanis 

• MikrobiologsMāra Kropa-Rusoviča 

• Evelin Ojamets, Coca-Cola Baltics Komunikācijas un sabiedrisko attiecību
vadītāja 

Dr.Andis Brēmanis stāstīs par stēvijas saldinātāja izcelsmi un priekšrocībām,
salīdzinot ar cukuru. Mikrobiologs Māra Kropa-Rusoviča skaidros, kā notiek
stēvijas produkcijas ražošana, kādās formās produkcija ir pieejama un kā
lietojama. 

Bezkaloriju saldinātājs, kas iegūts no stēvijas lapām, tiek izmantots arī
dzērienu ražošanā. The Coca-Cola Company pasaulē piedāvā vairāk nekā 30 gāzētu
un negāzētu dzērienu, kas saldināti ar stēvijas saldinātāju kombinācijā ar citām
dabīgas izcelsmes saldvielām. Latvijā pieejami NESTEA zaļās tējas dzērieni, kas,
pateicoties stēvijas saldinātāja pievienošanai, satur par 30% mazāk cukura . 

Lūdzam dalību pasākumā apstiprināt, rakstot: aija.freija@hkstrategies.com vai
zvanot: 67240571 / 29717121 

papildināta -"Imprimatur Capital Seed Fund" investē 200 000 eiro jaunā 3D lāzeru
mērierīču tehnoloģiju uzņēmumā 

(Pievienota 6. līdz 9.rindkopa.) 

Rīga, 11.febr., NOZARE.LV. Riska kapitāla fonds "Imprimatur Capital Seed Fund"
("Imprimatur") investē 200 000 eiro (140 560 latus) jaunā 3D lāzeru mērierīču
tehnoloģiju uzņēmumā "Spatial Initiatives", biznesa portālu "Nozare.lv"
informēja "Imprimatur" partneris Jānis Janevics. 

Viņš norādīja, ka investīcijas plānots atpelnīt trīs līdz septiņu gadu laikā.
"Imprimatur" ir saņēmis finansējumu no Latvijas Garantiju aģentūras pārvaldītā
un Eiropas Savienības struktūrfondu līdzfinansētā Ieguldījumu fonda. 

Pirmais jaunās ierīces testa prototips tiks izgatavots līdz šī gada beigām.
Patlaban plānots, ka līdz 2014.gada beigām produkti nonāks pārdošanā. Produkts
paredzēts eksporta tirgiem, teica Janevics. 

Janevics arī atzīmēja, ka uzņēmums "Spatial Initiatives" dibināts 2013.gadā, tā
līdzīpašnieki ir uzņēmējs un eksperts optikas nozarē Brents Gelhars un uzņēmums
SIA "Eventech", kas ir izstrādājis līdz pikosekundei jeb līdz tūkstošmiljardai
daļai no sekundes precīza laika mērīšanas ierīci, kas ļauj attīstīt augstas
precizitātes mērījumu ierīces un 3D skanerus. 

"Imprimatur" vadošais partneris Latvijā Tobijs Mūrs skaidroja, ka kompānija
"Spatial Initiatives" apvieno vairāk nekā 20 gadu pieredzi lāzeru mērierīču
attīstīšanā un pārdošanā, Latvijā izstrādātu augstas precizitātes laika
mērīšanas elektronikas ierīces, kas tiek izmantotas satelītu izsekošanas
sistēmās ASV un citur pasaulē, un Latvijas Universitāti ar pasaules līmeņa
lāzeru optikas izgudrojumiem. 

Mūrs sarunā ar "Nozare.lv" teica, ka pirmais "Spatial Initiatives" produkts,
visticamāk, būs tālas darbības lāzeru attēlu veidošanas sistēma, kuru pielietos
kalnrūpniecība dažādu ģeoloģisku objektu izpētei, tos skenējot ar lāzeriem un
tad veidojot objekta trīsdimensionālu datu modeli. 

Kā skaidroja Mūrs, Latvijā izstrādātie mērītāji ar pikosekundes precizitāti ir
vajadzīgi, lai veidotu ļoti augstas izšķirtspējas objektu attēlus, būtiski
uzlabojot līdzšinējās ar izrakteņu meklēšanu saistītās mērniecības metodes.
Blakus lāzeriem-mērierīcēm ir vajadzīga attēla veidošanas programmatūra, kas
saliks milzu skaitu lāzera stara "atspulgus" objekta datorattēlā. Tā tikšot
attīstīta Latvija, Mūrs sacīja. 

Kā liecina "Firmas.lv" dati, "Spatial Initiatives" dibināts tikai šī gada
23.janvārī un, kā teica Mūrs, ir pavisam svaigs jaundibināts uzņēmums jeb
"startaps". "Imprimatur" nolēmis tajā investēt, jo atzinis ideju un biznesa
modeli par perspektīvu. 

Kompānijas dibināšanā arī "nelielu" naudu ielicis Latvijas uzņēmējs un "Spatial
Initiatives" valdes loceklis Nikolajs Adamovičš, taču Mūrs teica, ka šo summu
nevarot atklāt. "Tā nav liela, " teicaviņš un paskaidroja, ka jaunā uzņēmuma
darbību pamatā finansēs "Imprimatur" investīcija. 

Komandītsabiedrība "Imprimatur Capital Seed Fund" dibināta 2010.gadā. Riska
kapitāla fonda pamatkapitāls ir 3 162 618 lati. "Imprimatur" īpašnieki ir SIA
"Imprimatur Capital Fund Management" un SIA "Latvijas Garantiju aģentūra". 

Līdz šim "Imprimatur Capital Fund Management", kas ir bāzēta Rīgā, Latvijā, ir
investējusi 11 kompānijās, kas piesaistītas no Baltijas, Ziemeļu un Krievijas
reģiona tādos sektoros kā nano-tehnoloģijas, zaļās tehnoloģijas, elektronika,
e-komercija un programmatūra. 

"Imprimatur Capital Seed Fund" ir riska kapitāla fonds, kas sākotnēji tika
finansēts no Eiropas Investīciju fonda pārvaldītās "JEREMIE programmas", kas
tiek līdzfinansēta no Eiropas Savienības (ES) līdzekļiem. 

Aizkraukliete Marina Siņavina šogad beidza mākslas skolu, un meitenes
diplomdarbs bija ļoti neparasts. Simbolos un savdabīgos tēlos atainota visa
Marinas dzīve, viņas domas, sapņi un tuvākie cilvēki. Meitene uzskata, ka viņas
darbi ir savādāki, jo viņa no vienaudžiem atšķiras dzīves uztveres ziņā. Daudzi
apgalvojot, ka Marinai, kura šogad beidza Aizkraukles 1. vidusskolas 11. klasi,
piemīt bērnišķīgums, taču es sarunas gaitā pārliecinos, ka jaunietei vairāk
piemīt pieauguša cilvēka domāšana un spriedumi. Marina ir talantīga, bet tas
neliek viņai justies kaut kā īpaši. “Jā, es protu labi zīmēt. Atceros, jau
bērnudārzā vienmēr kaut ko zīmēju. Pa mātes līniju mūsu dzimtā visi labi
zīmējuši, un es noteikti šīs spējas esmu mantojusi. Taču negribu, lai mani
uztver kā nez kādu mākslinieci, jo tas var negatīvi ietekmēt attiecības ar
draugiem, esmu taču parasta meitene,” saka Marina. 

Vilhelmīne: — Mēs ģimenē esam četras māsas, es vecākā. Kad man bija 18 gadu,
mūžībā aizgāja tēvs, un man bija jāpalīdz mātei izaudzināt trīs mazās māsiņas. 

Neko nepanākuši, vecāki ar amatpersonām džipā sekoja autobusam līdz pagasta
centram, kur braucējus gaidīja pārējie vecāki. 

Kad pēc nepilnas stundas stāstījuma nelaimīgā pircēja aizgāja, ieradās policijas
darbinieks Andersona kungs, kurš bija veikalā, kad pārmeklēja šo sievieti. Viņš
stāstīja, ka sieviete melo — viņa pārbaudītājiem nosaukusi neeksistējošu
uzvārdu, tas policijā pārbaudīts pēc iedzīvotāju reģistra. Arī stāstot par dēlu,
kurš it kā strādājot policijā, nosaukusi pirms sešiem gadiem miruša cilvēka
vārdu. Policists apstiprināja kundzes stāstīto, ka pārmeklēšanas laikā viņas
somā patiešām nekas neesot atrasts, bet tas nebūt neliecinot, ka viņa nav
vainīga. Vēlreiz zvanīju pa Valentīnas kundzes uzrādīto tālruņa numuru, un viņa
atkal apgalvoja, ka dati esot pareizi. 

Nopietnāk sākām trenēties augstskolā. Izveidojās laba kompānija, kura fanātiski
aizrāvās ar vieglatlētiku. Es arī biju viņu pulkā. Kad nokļuvu Dobelē, jau pats
sāku trenēt bērnus. 

Notiekot demokrātiskajām pārmaiņām, vēsture pierādīja, ka līdzšinējā aizbildņu
patvaļa neatbilda jaunāko laiku prasībām un morālām vērtībām. Civilizācijas
attīstības rezultātā tika dibinātas speciālas iestādes, kuras veica īpašu aprūpi
pār bērniem, kontrolēja viņu personisko un mantisko interešu ievērošanu. 

Pēc Haidparka devāmies uz termālo baseinu Soltavā. Tur bija vairāki baseini ar
dažādām burbuļvannām, sāls ūdeņiem. Bija arī pāris cauruļu, pa kurām varēja
laisties lejup. Apmeklēt baseinu pēc tik svelmainas dienas bija īpaši patīkami.

Pēdējo dienu skolēni pavadīja Berlīnē. Apskatīja vecpilsētu un skaisto
arhitektūru, kas vietām līdzinās Rīgai. “Šajā pilsētā bērni mani ļoti patīkami
pārsteidza. Viņi sev par piemiņu no brauciena un kopā pavadītajiem gadiem
nopirka vienādus T kreklus un ziedu virtenes, kādas nēsā tropiskajās valstīs.
Turklāt bērni padomāja ne tikai par sevi, bet arī Mārtiņu, kurš nevarēja
piedalīties ekskursijā. Viņi arī Mārtiņam atveda šādu krekliņu, un tagad mums
visiem ir sava pazīšanās zīme,” ar gandarījumu par saliedētas klases lološanu
stāsta Lapsiņas kundze. Viņa smaidot atzina, ka bērni par braucienu bija tik
lielā sajūsmā, ka nolēma tādu atkārtot ik gadu. 

Siguldā šarmantajai Veltas kundzei pavērās iespējas aktīvāk nodoties lielajam
vaļas un sirdspriekam – teātra spēlēšanai. Siguldā spēlēja ne vien saimniecības,
bet arī Siguldas kultūras nama dramatiskajā kolektīvā. Vīrs atbalstīja un
palīdzēja kā skatuves strādnieks. Reiz, kad vajadzēja, uz skatuves pat traktors
uzbrauca. Velta bieži brauca viesizrādēs. Aizbrauc piektdien, pārrodas
svētdienas vakarā. Lūk, kur vīram nācās pierādīt pacietību un atbalstu sievas
sirdspriekam. “Bērni gan necieta. Vēlāk Ulbrokā opaps dzīvoja klāt. Izvārīju
zupu, sašmorēju sautējumu, sacepu gaļu. Dārziņā izaudzējām saknes. Pagrabā
netrūka konservu. Divreiz mūžā aiz pārpilnības sagāzās plaukti,” atminas
mājasmāte. 

Inita Krūma: – Jā, turklāt liela. Šeit visu dara skolotāji – ved ekskursijās,
gādā par pasākumiem. Tur mums likās, ka par visu rūpējas vecāki. Vecāki veda mūs
ekskursijās, vecāki gādāja par izklaidēm, gatavoja vakariņas. Novērojām, ka
grieķu vecāki ļoti rūpējas par bērniem. Viņi neļauj ne somas sakārtot, ne gultas
saklāt. Tas bija ļoti liels šoks mūsu bērniem, ka viņu gultas klāj kāds cits.
Šeit bērni ir pieraduši paši par sevi rūpēties. 

– Ko vēl jūs redzējāt un piedzīvojāt Grieķijā? 

A. Upīša Skrīveru vidusskolā notika audzēkņu ierindas skate. Tajā piedalījās 9.
— 12. klases skolēni, viņu soļotprasmi vērtēja kompetenta žūrija, kuru vadīja
Saeimas un Valsts prezidenta drošības dienesta majors Gunārs Rusiņš. Ierindas
skatē vislabāko sniegumu rādīja 11.a klases audzēkņi. 

Ierindas skate bija obligāts skolas dzīves notikums padomju laikos, tad kādu
brīdi to nepelnīti aizmirsa, nu atkal atdzīvina no jauna. Skrīveros ierindas
skate notiek jau piekto gadu. 

Skolēnu sniegumu vērtēja kompetenta žūrija: Saeimas un Valsts prezidenta
drošības dienesta majors Gunārs Rusiņš, NBS apvienotā štāba priekšnieka
padomnieks rezerves leitnants Ēriks Priedītis, Nacionālās Aizsardzības
akadēmijas sporta katedras pasniedzējs majors Juris Baldiņš, Skrīveru pagasta
padomes priekšsēdētāja Gunta Lisenko un sporta skolotājs Andris Eģītis. 

A. Upīša Skrīveru vidusskolas direktors Aldis Rakstiņš “Staburagam” stāsta, ka
jaunieši ierindas skatei gatavojušies jau laikus. Turklāt vairākās klasēs
komandiera pienākumi uzticēti ne tikai puišiem, bet arī meitenēm. 

Saeimas un Valsts prezidenta drošības dienesta majors Gunārs Rusiņš uzskata, ka
šādas skates ir nepieciešamas, īpaši tagad, kad nav obligātā militārā dienesta.
Tā ir vienīgā iespēja nākamajiem profesionālā dienesta karavīriem iemācīties
darboties komandā, saprast, ko nozīmē pavēles, komandiera pienākumi un
atbildība. 

— Es pats Skrīveru vidusskolā mācījos no 1966. līdz 1969. gadam. Ir ļoti labi,
ka atjaunota šī padomju laikos iesāktā tradīcija, — saka Rusiņa kungs. — Skolās
būtu jāatjauno arī militārā mācība, vismaz kā fakultatīvās nodarbības. Tajās
vajadzētu ietvert arī soļošanu, kas uzlabo bērnu stāju, māca ritmiski darboties.
Skrīveros ierindas skati vērtēju jau vairākus gadus, iepriecina, ka skolēnu
sniegums ar katru gadu kļūst arvien labāks. 

Par labākajām atzina 11.a, 9.a, 9.b un 12.a klases komandu. 

Es aicinu jūs tomēr pārdomāt un vēl pirms NATO sammita atrast vārdus, kāpēc mums
arī šis sammits ir vajadzīgs. Nevis tāpēc, ka mums ir forša iespēja “pazīmēties”
dažādos CNN un citos masu medijos pasaules līmenī. Kāds labums tiem visiem
citiem? Arī tiem, kuri ir pret Latvijas dalību Irākas okupācijā. Izstāstiet to
mums! Man arī! Es ļoti šaubos par to, ka tas bija pareizs solis. Es domāju, ka
varēja atrast vārdus un veidu, kā palikt NATO, bet nepiedalīties šajā šaubīgajā
pasākumā. 

III posmā turpinās nesadedzinātu mirušo apbedīšana ar galvu ZR, ZZR un Z
virzienā. Bez tam tiek ierīkotas jaunas apbedīšanas vietas kristīgo kapsētas,
kur ieviešas R orientācija. III posmam sākoties, no kapa piedevu sastāva pazūd
kaklariņķi un aproces, sāk izzust keramikas trauki. Važiņrotas pārstāv 4. grupas
rotas, bet vērojama pakāpeniska to skaita samazināšanās. Pēc izmaiņām važiņrotu
elementu tipos III posms ir iedalīts divos apakšposmos. 
