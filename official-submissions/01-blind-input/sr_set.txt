"Tražimo da se osobe koje traže azil premeste u druge delove Srbije i [na] mesto
zakonskog boravka", rekao je gradonačelnik Loznice Vidoje Petrović za SETimes.
Mnogi građani ne dozvoljavaju svojoj deci da pohađaju školu, jer strahuju za
njihovu bezbednost. Od ukupno 400 učenika u osnovnoj školi u tom gradu, samo 20
prisustvuje časovima. Zvaničnici komesarijata rekli su da centar u Banji
Koviljači neće biti zatvoren, ali vlada traga za mogućnostima da otvori nove.
"Tražili smo od ministarstva odbrane da da neke neiskorišćene kasarne, koje
bismo pretvorili u centar za azilante", rekao je komesar za izbeglice Vladimir
Cucić za SETimes. Cucić tvrdi da u centru u Banji Koviljači treba da se uvede
poluotvoren režim, prema kojem bi tražioci azila mogli da traže dozvolu ako žele
da izađu. Centar za pomoć tražiocima azila saopštio je da će preduzimati
aktivnosti da smiri situaciju i podgreje osećaj solidarnosti. Centar će
objavljivati bilten kako bi opisao teške okolnosti koje su primorale tražioce
azila da napuste svoje zemlje. Zvaničnici kažu da većina građana Banje Koviljače
nema ništa protiv tražilaca azila, ali jedna grupa širi paniku i
neprijateljstvo. "Na protestu protiv tražilaca azila neki ljudi su koristili
vrlo zapaljivu retoriku, ne znam da li su svesni kuda bi to moglo da odvede",
rekao je za SETimes izvršni direktor Centra za zaštitu i pomoć tražiocima azila
Radoš Đurović. Đurović je upozorio da je protest zabrinuo i zaplašio tražioce
azila i da oni sada retko izlaze iz centra, osim kada pokušavaju da nabave
hranu. Đurović je takođe rekao da lokalce nikada nisu napadali tražioci azila i
da policija i dalje nije pružila bilo kakve informacije o okolnostima silovanja
britanske turistkinje. Srbija se nalazi među prve tri zemlje u svetu po broju
zahteva za azil -- iza Avganistana i Kine. Srbin poginuo u incidentu na severu
Kosova, i dalje tenzije na granici U razmeni vatre u naselju Brđani, na severu
Kosova, jedna osoba je poginula, a dve su povređene. Linda Karadaku za Southeast
European Times iz Prištine -- 10.11.2011. Vojnici KFOR-a u blizini barikada
postavljenih na glavnom mostu u Mitrovici. Jedan Srbin je poginuo, a dvojica su
ranjena nakon što su se u sredu (9. novembra) grupe Albanaca i Srba sukobile u
naselju Brđani na severu Kosova. Snage bezbednosti su na licu mesta pretresale
domove, ali izveštaja o hapšenjima nije bilo. Kosovski ministar unutrašnjih
poslova Bajram Redžepi rekao je da je incident bio međuetnički, ali se posmatra
kao pljačka. "Mi [pokrećemo] zajedničke istrage sa EULEKS-om", rekao je Redžepi
za SETimes. "Ono što je važno je da se uhvate počinioci i da se [privedu]
pravdi." Brđani su mešovita oblast u kojoj su tenzije velike od kada su Albanci
počeli da obnavljaju svoje kuće pod zaštitom KFOR-a. Gradonačelnik Mitrovice
Krstomir Pantić osudio je situaciju i izrazio svoje nezadovoljstvo KFOR-om.
"Nažalost, kada pokažemo dobru volju i kada dozvolimo slobodu kretanja za
članove KFOR-a, evo šta se desi Srbima na Kosovu i u Mitrovici", izjavio je on
za SETimes. Portparol KFOR-a Uve Novicki rekao je za SETimes da je do incidenta
došlo kada je grupa ljudi pokušala da opljačka gradilište u tom naselju.
"Iznenada je došlo do pucnjave, tri osobe su ranjene, jedna je preminula. KFOR
uopšte nije bio umešan ", izjavio je Novicki za SETimes. On je potvrdio da je
situacija sada mirna. "Nadamo se da će ostati tako. Gradonačelnik bi trebalo da
doprinese miroljubivoj situaciji, umesto da je podstiče ", rekao je Novicki za
SETimes. Srpski ministar za Kosovo Goran Bogdanović zatražio je od EULEKS-a da
preuzme istragu umesto Kosovske policije. Bogdanović je nazvao incident
"terorističkim činom", koji bi "trebalo da bude razotkriven što pre". Incident
dolazi u trenutku višemesečnih tenzija oko budućnosti spornog severa Kosova --
gde su Srbi većina, a kosovske vlasti imaju kontrolu. Ranije u sredu, trupe
predvođene NATO-om na Kosovu bacile su suzavac kako bi zaustavile dva kamiona
koja su pokušala da pređu preko novog punkta južno od Kapije 1, u blizini
severnog graničnog prelaza Jarinje. KFOR je rekao da je korišćenje suzavca bilo
"kratko, izolovano i opravdano". Novinska agencija Tanjug citirala je
predsednika opštine Leposavić na severu Branka Ninića, rekavši da će Srbi na
severu nastaviti "miroljubivo" suprotstavljanje, kako kažu, uvođenju kosovskih
institucija na severnim prelazima. Ninić je dodao da je KFOR koristio suzavac
"bez razloga" i da "građani ne pružaju otpor KFOR-u i drugim međunarodnim
organizacijama, nego samo institucijama Kosova". Besim Hoti, portparol kosovske
policije, rekao je za SETimes da nema promene bezbednosne situacije. Kosovska
policija nije umešana u postupke KFOR-a na severu. "Nije bilo međuetničkih
incidenata. Radi se o suprotstavljanju [Srba] međunarodnim i lokalnim
institucijama ", rekao je Hoti za SETimes. Situacija na severu Kosova privukla
je pažnju generalnog sekretara UN Ban Ki-Muna, što je izneto u najnovijem
izveštaju UN. "Osnovna nerešena pitanja predstavljaju pretnju miru i stabilnosti
u regionu. Zabrinut sam… u pogledu pogoršanja međuetničkih odnosa širom Kosova
", rekao je Ban. On je apelovao na Prištinu i Beograd da reaguju sa uzdržanošću
i strpljenjem i da nastave da pokazuju sigurnost u pogledu dijaloga, koji još
nije obnovljen. Nauka i tehnologija: Bivši rumunski astronaut Dumitru Prunariju
biće na čelu Komiteta UN za miroljubivo korišćenje svemira. Takođe u vestima iz
nauke i tehnologije: predsednik Republike Srpske Rajko Kuzmanović postao član
Evropske akademije nauka i umetnosti, a turska studija ukazuje da su mobilni
telefoni zdravstvenog osoblja možda izvor infekcija u bolnicama. Bivši rumunski
astronaut Dumitru Prunariju biće na čelu Komiteta UN-a za miroljubivo korišćenje
svemira 2010. i 2011. godine. Bivši rumunski astronaut Dumitru Prunariju
preuzeće predsedavanje Komitetom UN za miroljubivo korišćenje svemira u 2010. i
2011. godini, saopštilo je 6. marta rumunsko ministarstvo inostranih poslova.
Kandidatura Prunarijua dobila je najveću podršku u procesu izbora koji je
završen 4. marta u Beču. Predsednik Republike Srpske Rajko Kuzmanović dobio je
7. marta potvrdu o članstvu u Evropskoj akademiji nauka i umetnosti. Ceremonija
je održana u Salcburgu, u Austriji, na plenarnoj sednici akademije. U studiji
turskih istraživača sa Univerziteta Ondokuz Majis nagovešteno je da su mobilni
telefoni koje koristi zdravstveno osoblje možda izvor infekcija u bolnicama,
izvestio je 6. marta dnevnik Hurijet. Prema studiji, mobilni telefoni koje
koristi zdravstveno osoblje često su zaraženi i mogu da budu izvor različitih
bolesti. Rumunski gastroenterolozi u Klinici za endoskopiju bolnice za hitne
slučajeve Floreaska u Bukureštu izveli su 6. marta prvu operaciju koristeći
najnoviju tehnologiju EsophyX za otklanjanje gastro-ezofagealnog reﬂuksnog
poremećaja. Tokom procedure hirurzi su izveli operaciju ubacujući aparat kroz
pacijentova usta bez abdominalnog zasecanja da bi obnovili gastro-ezofagealni
zalistak. Grupa turskih naučnika otkrila je vrstu planinske gazele koja nikada
do sada nije bila viđena u Turskoj, izvestila je 6. marta novinska agencija
Anadolu. Prošle godine tim je pronašao skoro 250 primeraka ove ugrožene vrste
gazela koja je bila nepoznata u regionu. Samo 32 odsto žena u Grčkoj ima pristup
internetu, u poređenju sa 45 odsto muškaraca, pokazuje studija koju je sprovela
grčka Opservatorija za društvo i informatiku, u sklopu obeležavanja Međunarodnog
praznika žena 8. marta. Statistika pokazuje da je procenat grčkih žena koje
koriste kompjuter, 45 odsto, mnogo niži od proseka EU, koji iznosi 63 odsto.
Predstavljena prva zajednička jedinica Oružanih snaga BiH Novu počasnu jedinicu
Oružanih snaga Bosne i Hercegovine čine vodovi tri konstitutivne etničke
zajednice u BiH. Jedinica će dočekivati svetske i domaće visoke zvaničnike i
generale. Prema rečima državnog ministra odbrane Nikole Radovanovića, očekuje se
da će Počasna jedinica sledeće godine biti korišćena 60 puta. U prisustvu
visokih zvaničnika, lokalnih, SFOR-ovih i generala iz EU, Ministarstvo odbrane
Bosne i Hercegovine (BiH) predstavilo je u petak (26. novembra) u Sarajevu prvu
zajedničku jedinicu oružanih snaga BiH. Počasna jedinica Oružanih snaga BiH je
formacija veličine čete koju čine tri voda, barjaktari i vojni orkestar iz sve
tri konstitutivne etničke grupe BiH. Jedinica će dočekivati i odavati počasti
visokim svetskim i domaćim zvaničnicima i generalima. Prema rečima državnog
ministra za odbranu BiH Nikole Radovanovića, očekuje se da će Počasna jedinica
biti korišćena 60 puta sledeće godine. Procenjuje se da će troškovi transporta i
dnevnice iznositi oko 175.000 evra. U sastavu Oružanih snaga BiH nalaze se
Vojska Republike Srpske (VRS) i Vojska Federacije (VF) sa svoje dve komponente
-- bosansko-muslimanskom (bošnjačkom) i hrvatskom. U okviru najnovije reforme
odbrane, koja se sprovodi ove godine, entitetske vojske spojene su jednim
državnim lancem komande pod zajedničkim Ministarstvom odbrane BiH i tročlanim
predsedništvom BiH. Počasnu gardu čini sedam oficira, deset podoficira i 54
vojnika, koji su prekomandovani iz svojih jedinica u VF i VRS. Tokom
predstavljanja jedinice na međunarodnom aerodromu u Sarajevu, gardisti su nosili
različite kamuflažne uniforme svojih entitetskih armija, ali sa grbom BiH na
desnom ramenu. Zvanično predstavljanje na aerodromu počelo je kada je brigadni
general VRS Mirko Tepšić, šef radne grupe koja je formirala jedinicu, zatražio
od bošnjačkog člana predsedništva BiH, Sulejmana Tihića, da da zeleno svetlo za
početak ceremonije. Kada mu je Tihić naložio da otvori svečanost, Tepšić je
izdao naređenje majoru VRS Miloradu Krajšumoviću, komandantu Počasne jedinice.
To je prvi put od sukoba u BiH da je oficir VRS javno ispunio direktno naređenje
bošnjačkog zvaničnika. "Mi do sada nismo imali zajedničku počasnu jedinicu zbog
činjenice da nije postojao politički konsenzus oko njenog sastava i procedura u
takvoj jedinici", rekao je Radovanović. "Konačno smo postigli taj konsenzus i u
skladu sa državnim zakonom o odbrani formirali jedinicu. Četa je rezultat mnogih
kompromisa. Međutim, 1. septembar 2005. je naš krajnji rok za pronalaženje
rešenja, određivanje uniformi i procedura". Srbija zabeležila rekordne
investicije u 2005. godini Investicije u Srbiji dostigle su rekordnih 1,5
milijarde evra u 2005. godini, saopštila je vlada u sredu izražavajući
očekivanje da će se rast nastaviti i sledeće godine. Ministar za ekonomske
odnose sa inostranstvom Milan Parivodić kaže da investicije u Srbiji nikada nisu
bile veće nego tokom ove godine. Ove godine dostignut je vrhunac u pogledu
investiranja u Srbiji, a poboljšanja okvira za strane investicije trebalo bi da
donesu dalji rast investicija u 2006. godini, ukazala je vlada u saopštenju
izdatom u sredu (28. decembra). U 2005. godini investicije su dostigle rekordnih
1,5 milijarde evra, rekao je srpski ministar za ekonomske odnose sa
inostranstvom Milan Parivodić, navodi se u saopštenju. "Očekujem da će naredne
godine strane investicije iznositi najmanje 2 milijarde evra, ali to direktno
zavisi od naše sposobnosti da usvojimo svetske standarde u regulisanju okvira za
strane investicije", dodao je on. Prema ministrovim rečima glavni prioritet je
sprovođenje reforme u oblasti zemljišnog vlasništva, kako bi se omogućila
prodaja gradskog građevinskog zemljišta i njegova privatizacija. Uz dovoljnu
snagu volje potrebne mere mogle bi da budu završene za "kratko vreme", rekao je
Parivodić, koji je takođe predsednik srpske komisije za zemljišne reforme. Druga
mera koja bi mogla da pomogne u povećanju investicija je novi zakon o hipoteci,
kojim se značajno proširuje opseg nepokretne imovine koja može da se stavi pod
hipoteku i značajno skraćuje vremenski period potreban za njenu prodaju, rekao
je Parivodić. "Po prethodnom zakonu postalo je očigledno da je za prodaju
nekretnine prema staroj sudskoj proceduri bilo potrebno između tri i pet godina,
dok će sada to biti moguće u periodu od tri do šest meseci", rekao je ministar.
Prema Parivodićevim rečima, mera će podstaći sigurnost kreditora i dati im mnogo
više slobode u izdavanju kredita. "Drugim rečima, mnogo više ljudi biće u
mogućnosti da dobije kredite, što će dovesti do kredita sa manjim troškovima."
Srbija, čiji su napori u sprovođenju ekonomskih reformi pohvaljeni u izveštaju
Svetske banke objavljenom ranije ove godine, ističe da je implementacija novih
propisa o prodaji kompanija -- i otpisivanje njihovih dugova prema državi --
rezultiralo ubrzavanjem sporazuma o privatizaciji u poslednjih šest meseci.
Prema rečima direktora Agencije za privatizaciju Miodraga Đorđevića, dobit
Srbije od privatizacije 501 kompanije ove godine iznosiće 390 miliona evra.
Dogovorene investicije doneće još 118,2 miliona evra. Od ukupnog broja
privatizovanih kompanija ove godine 204 su prodate putem aukcije, 15 na tenderu,
a 282 paketa državnih deonica prodato je na tržištu kapitala. "U 2006. godini
planiramo prodaju 300 kompanija na aukciji, raspisivanje 30 tendera i prodaju
250 paketa deonica iz portfolija Akcijskog fonda", rekao je Đorđević. Među
velikim kompanijama predviđenim za tendersku privatizaciju nalaze se rafinerija
nafte u blizini Beograda, velika pivara i nekoliko špediterskih i transportnih
kompanija. Šta članstvo u NATO-u znači za ekonomski razvoj Sedam
postkomunističkih zemalja pridružilo se NATO paktu ove godine i prisustvovalo
samitu alijanse u junu mesecu u svojstvu punopravnih članica. Ekonomista i bivši
ministar finansija Danijel Dajanu razgovara o implikacijama za region. Šefovi
država NATO-a poziraju na Istanbulskom samitu u junu mesecu. Članstvo u NATO i
EU još od 1989. godine predstavlja dvojni strateški cilj većine
post-komunističkih zemalja. Ulazak u ta dva zapadna "kluba" znači pripadnost
oblasti ekonomskog prosperiteta i političke slobode koju obezbeđuju
institucionalne i vojne veze između zemalja članica. Lako je uočiti zašto se
ulazak u NATO smatra prekretnicom u ekonomskom i političkom razvoju jedne
zemlje. Članstvo zahteva ispunjavanje određenih uslova koji pokazuju da je neka
zemlja postigla visok nivo ekonomskog napretka i političke zrelosti. Tržišna
ekonomija koja dobro funkcioniše obezbeđuje dobre ekonomske rezultate, što je
neophodno za podršku vojnoj infrastrukturi i ispunjavanje potreba alijanse. U
međuvremenu, demokratske institucije obezbeđuju fundamentalna prava građana i
pomažu da se prevaziđu domaći i regionalni sukobi. Međutim, nameću se pitanja o
stepenu u kome članstvo u NATO-u utiče na ekonomski razvoj. Alijansa nije više
ono što je bila za vreme Hladnog rata. Glavni ideološki neprijatelj, Sovjetski
komunizam, više ne postoji. Samim tim postalo je teško artikulisati zajedničke
interese u operativnom smislu, kao i definisati konkretne zadatke. Efekat
globalizacije takođe se mora imati u vidu. Sa kapitalom koji teče u sve delove
sveta, čini se da je najdinamičnija ekonomska oblast danas Pacifički pojas. Taj
region privlači ogromne količine kapitala, a lavovski deo ide u Kinu.
Geopolitika ne može da izbegne procenjivanje ekonomske težine glavnih igrača;
pošto se ta težina menja, menja se i perspektiva za Alijansu. U toj situaciji
koja se neprestalno menja, članstvo u NATO samo je jedan od "sastojaka" koji
mogu da poboljšaju ekonomski razvoj. Ima zemalja u svetu koje nemaju privilegiju
da budu članice Alijanse, a opet beleže veliki ekonomski napredak. Uz to,
ključna zemlja u NATO-u -- Sjedinjene Države -- moraju da uravnoteže svoje
ogromne tehnološke, vojne i ekonomske resurse da bi izbegle rizik od
prenategnutosti. To utiče na sposobnost Amerike da materijalno pomaže svoje
saveznike, kao što je to bio slučaj za vreme Hladnog rata, ako ne bude
uspostavljen odgovarajući reciprocitet. Dvadeset i pet šefova država
novoprosirene EU prvog maja. Jedan put za prevazilaženje takve situacije leži u
tzv. "strateškim partnerstvima" koja su proteklih godina sve češća pojava i koja
sve snažnije oblikuju bilateralne veze. Ta partnerstva su, međutim, nedovoljno
definisana kada se radi o konkretnoj ekonomskoj saradnji i obostranoj koristi. U
nekim slučajevima, ona mogu da budu u suprotnosti sa pravilima koja su odredile
druge organizacije, a posebno EU. Slučaj koji može da posluži za primer je
projekat autoputa Brašov-Bors, koji je dospeo pod lupu Evropske komisije pošto
je Rumunija dodelila posao Behtelu bez odgovarajućeg tendera. Za Bugarsku,
Hrvatsku i Rumuniju, članstvo u NATO-u mora se posmatrati u kontekstu ulaska u
EU. Članstvo u Uniji predstavlja fantastičan podsticaj za institucionalne
promene i modernizaciju. Perspektiva ulaska u EU pojačava ritam promena u tim
zemljama i privlači značajnu količinu kapitala. Ciljni datum ulaska - 2007.
godina - pokazao se kao svojevrsni katalizator za reforme. Na zapadnom Balkanu,
cilj članstva u NATO-u moćno je uporište stabilnosti i pomaže da se smanje
permanentni međuetnički animoziteti i neslaganja oko nacionalnih granica. I tu,
međutim, EU sve više postaje pokretač demokratskih promena i ekonomskog razvoja.
Unija takođe pruža veliku ekonomsku pomoć regionu. Članstvo u NATO-u itekako je
značajno za ekonomski razvoj jugoistočne Evrope. U sve kompleksnijem
geopolitičkom okruženju, ulazak u Alijansu ne rešava sve probleme. Članstvo u
NATO-u ili EU ne treba posmatrati kao zamenu za pametno i konzistentno vođenje
lokalne politike. Kada se sve sabere, dugoročni ekonomski napredak, kao i
sposobnost da se ispune uslovi za evroatlantske integracije, zavisi od samih
država. Energija koja pokreće reforme, dakle, mora da dolazi iznutra.
Otopljavanje odnosa između Hrvatske i Slovenije Pregovori Hrvatske o
pridruživanju EU ponovo će se nastaviti u narednih nekoliko nedelja, jer je sa
Slovenijom postignut dogovor u vezi sa graničnim sporom. Granični spor fokusiran
je na oblast Piranskog zaliva. Hrvatska premijerka Jadranka Kosor i njen
slovenački kolega Borut Pahor postigli su sporazum u petak (11. septembra) o
tome kako da nastave dalje u pogledu tekućeg graničnog spora između dve zemlje,
čime su otvorena vrata nastojanjima Hrvatske za pridruživanje EU. Posle skoro
godinu dana koliko su razgovori bili zamrznuti, Slovenija i Hrvatska prevazišle
su političke prepreke oko graničnog spora u oblasti Piranskog zaliva i složile
se da ponovo počnu dijalog. "Slovenačka vlada će predložiti parlamentarnom
odboru za spoljnu politiku i pitanja EU da Slovenija prestane da blokira
pregovore Hrvatske o pridruživanju EU", reklo je dvoje lidera u saopštenju posle
sastanka. Kosorova je odmah uputila zvaničan faks Švedskoj, trenutnom
predsedavajućem rotirajućeg predsedništva EU. "Nijedan dokument ili jednostran
potez posle 25. juna 1991. godine -- kada su dve zemlje proglasile nezavisnost
od bivše Jugoslavije -- nema bilo kakav pravni efekat u rešavanju graničnog
spora, kako pred arbitražnim sudom tako i tokom pregovora o pridruživanju EU",
navodi se u pismu. "Ovo je situacija u kojoj svi pobeđuju", rekla je Kosorova,
dodajući da je vrlo zadovoljna sporazumom. "Ovo predstavlja uspeh i pobedu
dijaloga u najboljem interesu dve zemlje i njihovih naroda." Hrvatska se nada da
će upućivanjem pisma Švedskoj nadoknaditi izgubljeno vreme i da će Štokholm
organizovati konferenciju o pridruživanju i početi pregovore do kraja meseca ili
početkom oktobra. Pahor je rekao da su obe zemlje spremne da pronađu rešenje
putem bilateralnog sporazuma ili pod okriljem EU. Ovaj napredak pozdravile su
sve zemlje članice EU, komesar za proširenje EU Oli Ren i Sjedinjene Države.
Švedska je saopštila da je spremna da pomogne oko tehničkih detalja procesa, što
povećava nade da bi razgovori mogli uspešno da budu završeni do sredine 2010.
godine. "Premijeri Kosor i Pahor pokazali su evropsko liderstvo prevazilaženjem
teškog zastoja", rekao je švedski premijer Fredrik Rajnfelt, dodajući da se
sporazumom "naglašava snaga procesa evropske integracije i vrednost dijaloga. To
će unaprediti regionalnu stabilnost i poslužiti kao model za celokupni zapadni
Balkan". EULEKS: Sporazumom će se pojačati borba protiv organizovanog kriminala
Misija EU na Kosovu kaže da će se protokolom potpisanim sa srpskom policijom
pomoći napori za jačanje vladavine zakona, kao i da on ne preti suverenitetu
Kosova. Policajci EULEKS-a rade na kontrolnom punktu Jerinje na granici sa
Srbijom. Mirovna misija EULEKS-a u petak (11. septembra) potpisala je protokol
sa srpskim ministarstvom unutrašnjih poslova, čime je utrt put saradnji u borbi
protiv organizovanog kriminala i krijumčarenja. Dokument je naljutio kosovske
Albnace koji kažu da je narušen suverenitet Kosova. Međutim, EULEKS ističe da
iza sporazuma ne stoji bilo kakav politički motiv. "Aranžmani o policijskoj
saradnji sa Beogradom su tehničke prirode", navodi se u saopštenju misije.
"Njihov cilj je borba protiv organizovanog kriminala i krijumčarenja. To će biti
korisno za sve ljude na Kosovu." Da bi se kriminalci priveli pravdi, moraju se
deliti i razmenjivati dokazi širom regiona i moraju se uspostaviti mehanizmi da
se to olakša, rekao je EULEKS. "Kosovska policija biće u velikoj meri uključena
u razmenu informacija", dodaje se u saopštenju. Protokol ima punu podršku 27
zemalja članica EU i smatra se značajnim korakom u pravcu unapređivanja
vladavine zakona na Kosovu, ukazuje misija. Većina kosovskih Albanaca i dalje
nije uverena u to, jer smatraju da se radi o ustupku Beogradu na račun njihove
nove nezavisne države. Rukovodstvo u Prištini nije tajilo svoje protivljenje.
Predsednik Fatmir Sejdiu i premijer Hašim Tači u petak su objavili blago
saopštenje naglašavajući da Priština nije deo sporazuma. Aranžmani neće imati
bilo kakav uticaj na nezavisnost, suverenitet i teritorijalni integritet Kosova,
istakli su oni. Aktivističke grupe bile su manje obazrive. Grupa nevladinih
organizacija reagovala je na potpisivanje protokola u petak obećavajući da će
organizovati miting 16. septembra. "Zajedno ćemo reći ne narušavanju
suvereniteta Kosova. Ovo je ne EULEKS-u, a ne EU ", naveli su oni u zajedničkom
saopštenju. Američki ambasador Kristofer Del u ponedeljak je pozvao lidere,
institucije i građane Kosova da se fokusiraju na proces izgradnje države, umesto
da se zapliću u pitanja kao što je protokol o policijskoj saradnji. Dokument je
potencijalno vrlo koristan, rekao je on. "Kosovo je suverena država", izjavio je
Del. "Zar ne možemo samo da prihvatimo to da je Kosovo država i krenemo dalje?"
MMF odobrio zadnju reviziju stend-baj aranžmana sa Rumunijom BUKUREŠT, Rumunija
-- Upravni odbor MMF-a odobrio je u petak (25. mart) sedmu i poslednju reviziju
stend-baj aranžmana sa Rumunijom. Prema rečima Mihaja Tanašeskua, predstavnika
zemlje u Fondu, Odbor je utvrdio da je Rumunija ispunila svoje obaveze. Rumunija
je do sada od MMF-a dobila 11,3 milijarde evra, u sklopu paketa finansijske
pomoći u iznosu 20 milijardi evra, koji je obezbeđen 2009. godine. Cilj novog
sporazuma iz predostrožnosti jeste održanje fiskalne discipline i nastavak
strukturnih reformi. (Agerpres, Medijafaks, Hotnews.ro 25.3.2011) Makedonija i
Srbija rade na smanjenju napetosti u međusobnim odnosima Odnosi dveju zemalja
zategnuti su od kako je Makedonija prošle godine priznala Kosovo. Ministar
odbrane Srbije Dragan Šutanovac (levo) i njegov makedonski kolega Zoran
Konjanovski potpisali su važan ugovor o saradnji u sredu (10. juna). Iako su
odnosi između Makedonije i Srbije u osetljivoj fazi, ministri odbrana dveju
zemalja izrazili su, na sastancima u Skoplju u sredu (10. juna), volju da se
neguju međusobne veze i otvori dijalog. Srpski ministar odbrane Dragan Šutanovac
sastao se sa više makedonskih zvaničnika, uključujući kolegu Zorana
Konjanovskog, predsednik Đorđa Ivanova i premijera Nikolu Gruevskog. Konjanovski
i Šutanovac potpisali su važan sporazum o bezbednosnoj saradnji i izjavili da su
evroatlantske integracije prioritet obeju zemalja. "Razgovaramo o razvoju
dobrosusedskih odnosa, međusobnom informisanju i poštovanju, kao i otvorenom
dijalogu i jačanju međusobnog poverenja", rekao je Konjanovski. "Sve zemlje u
regionu imaju iste prioritete: saradnja u procesima evroatlantskih integracija."
Prema rečima Šutanovca, ima još puno toga da se uradi, uključujući jačanje
granične kontrole i uklanjanje bezbednosnih rizika. On je dodao da vidi puno
prostora za saradnju u srpskoj vojnoj i industriji naoružanja, koja je u punom
zamahu, i istakao da će Vojna akademija u Beogradu biti otvorena za makedonske
pitomce. Odnosi dveju zemalja zategnuti su od kako je Makedonija prošle godine
priznala Kosovo. Srbija je zbog toga proterala makedonskog ambasadora. Međutim,
u novom obrtu događaja, predsednik Kosova Fatmir Sejdiju nije pozvan na nedavnu
inauguraciju Ivanova. Sejdiju je kasnije dobio poziv za odvojenu posetu, koju
je, međutim odbio kada je sa nivoa zvanične posete sa državnim počastima svedena
na radnu posetu. Makedonska informativna agencija citirala je Sejdijevog
portparola Džavida Bećirija, koji je rekao da Priština i Skoplje planiraju da
uskoro uspostave diplomatske odnose. Na sastanku u sredu, Šutanovac je izjavio
da se Srbija zalaže za mirno rešenje kosovskog pitanja. "Želeo bih da naglasim
da se Makedonija i Srbija ne slažu u pogledu rešenja kosovskog problema.
Međutim, ono u čemu se slažemo da svako rešenje mora biti bezbedno za narode
regiona i od zajedničkog je interesa da se to pitanje mirno reši, kao što to
pokušava Srbija." Direktor INE uhapšen u sklopu istrage podmićivanja ZAGREB,
Hrvatska -- Policija je u petak (25. mart) uhapsila Bojana Milkovića, izvršnog
direktora hrvatske državne energetske kompanije INA, na osnovu sumnje da je
primao mito. Pretreseni su njegova kancelarija i stan u Zagrebu. Galeb ponovo
plovi Titova luksuzna jahta ide na remont nakon prodaje gradu u Hrvatskoj. Jahta
nekadašnjeg diktatora biće renovirana u muzej na vodi. Jahta Galeb nekadašnjeg
jugoslovenskog diktatora Josipa Broza Tita godinama je stajala neupotrebljena u
brodogradilištu Viktor Lenac na severnoj obali Hrvatske. Od prošlog meseca,
međutim, takvo se stanje promenilo, kada je brod kupio grad Rijeka. Grad
namerava da ga renovira i pretvori u muzej na vodi. To neće biti prvo
renoviranje Galeba. Napravljen da bude brod jugoslovenske mornarice u Đenovi
1938, 117 metara dugi Galeb zaplenili su Nemci 1943. Saveznici su ga potopili
1944. u blizini Rijeke. Izvučen je iz mora 1948. i obnovljen 1952, od kada se
nije menjao. Tito je koristio brod do svoje smrti 1980 i plovio nekih 160 km na
političkim putovanjima. Koristio je Galeb i kao mesto za zabavu političara i
poznatih ličnosti, među kojima britanskog premijera Vinstona Čerčila, libijskog
vođu Moamera el Gadafija, bivšeg egipatskog predsednika Abdela Nasera, bivšeg
indijskog premijera Džavharlala Nehrua i holivudskih zvezda Elizabet Tejlor i
Ričarda Bartona. Rijeka ga je kupila za 107.000 evra. "Jahta je spasena od
kupovine nekoga ko bi je prodao u staro gvožđe. Rekonstrukcija će se odvijati
pod nadzorom stručnjaka ", rekao je gradonačelnik Vojko Obersnel. Obnova bi
trebalo da košta više od sedam miliona evra. Međutim, prodaja nije išla glatko.
Jahta za zaplenjena i stavljena na aukciju pošto vlasnik, brodovlasnički magnat
Džon Pol Papanikolau, nije platio lučku naknadu u Luci Lenac, gde je planirao da
bude renovirana. Advokat Papanikolaua podneo je tužbu 2006. da bi zaustavio
prodaju, a spor je još uvek u toku. Galeb bi trebalo da ostane ukotvljen u
riječkoj luci i postane turistička atrakcija. Posetioci će moći da se popnu na
palubu, naruče kafu i uživaju u ambijentu tog istorijskog broda. Da li Turska
može sama? Premijer Redžep Tajip Erdogan kaže da je Turska u stanju da prebrodi
ekonomsku krizu bez pomoći MMF, ali analitičari u to sumnjaju. Blokirani
razgovori sa MMF bacaju senku na nekada bujajuću tursku ekonomiju Uprkos
nekoliko pokušaja vlada nije uspela da postigne dogovor sa MMF-om od maja 2008..
Premijer Redžep Tajip Erdogan oštro se protivi zahtevima MMF-a koji će smanjiti
budžet i učiniti ga transparentnijim, kao i smanjiti zapošljavanje u javnom
sektoru i ograničiti politički uticaj na ekonomiju. "Ako usklade aranžman MMF sa
interesima Turske, potpisaćemo ga... Oni traže da naša Uprava prihoda bude
nezavisna ustanova. To nije moguće ", izjavio je Erdogan za dnevni list Sabah.
Iako skeptici upozoravaju da bi produženi pregovori mogli da obeshrabre strane
investitore, Erdogan ostaje pri svom stavu i kaže da je Turska u stanju da oživi
svoju ekonomiju domaćim resursima. Zahvaljujući talasu direktnih stranih
investicija, ekonomija Turske, kandidata za članstvo u EU, doživela je procvat
od 2002. do 2006. godine, godišnjom stopom od šest odsto, i blagim padom na oko
4,5 odsto sledeće godine. Uprkos tom usporavanju, Turska, koja ima više od 70
miliona stanovnika, spadala je u 20 najbogatijih zemalja na svetu 2008. godine.
Efekat globalne finansijske krize je, međutim, pogodio Tursku. Nezaposlenost je
porasla na istorijskih 16 odsto u februaru, a izvoz je u maju opao za gotovo 40
odsto u poređenju sa istim periodom prošle godine. Ekonomisti upozoravaju da bi
turska ekonomija mogla da nastavi da se "grči" i procenjuju da bi u 2009.
deflacija mogla da bude 5,1 odsto. Neki analitičari smatraju da je MMF za Tursku
luka usred ekonomske oluje. Ako Erdogan i MMF postignu kompromis, MMF bi trebalo
da u ekonomiju ubrizga između 10 i 20 milijardi dolara. Međutim, aranžman bi
podrazumevao i restrukturiranje ekonomije, što bi moglo da bude bolno za mala
preduzeća i sindikate. Strah od "gorke pilule" MMF-a podelio je poslovna
udruženja. Uticajna Asocijacija turskih industrijalaca i poslovnih ljudi
(TUSIAD), kao i bankarski sektor, pozivaju na hitan aranžman sa MMF. Izvoznici,
na drugoj strani, strahuju od posledica tog "izvlačenja". "Nama treba novac od
MMF-a, ali ovo je ozbiljno pitanje i ne može se raditi pre kolena", izjavio je
Mehmet Bujukeksi, predsednik Turske skupštine izvoznika (TIM). Umesto pomoći
MMF, Turska je predložila paket podsticajnih mera prošle nedelje, sa ciljem
otvaranja novih 500.000 radnih mesta, kao i radi podrške investicijama u
siromašnije delove zemlje i davanja poreskih olakšica investitorima. Nije jasno
da li taj paket sam za sebe može da izleči probleme turske ekonomije. Predsednik
Konferederacije mladih biznismena Turske Hazim Sesli pozdravio je podsticajni
paket, ali je rekao da vidi prepreke na putu, ako ne bude aranžmana sa MMF-om.
"Sa novim paketom stimulativnih mera, pojavila se pozitivna klima na domaćim
tržištima. Sada se nadamo skorom aranžmanu sa MMF, koji će tu pozitivnu
atmosferu proširiti na međunarodna tržišta, "rekao je Sesli. "Posle 14 meseci
dugih razgovora između vlade i MMF, sada je potrebno ove pregovore uspešno
okončati što pre." Bosna i Hercegovina uvodi PDV Novi porez na dodatu vrednost
(PDV) u Bosni i Hercegovini koji stupa na snagu u januaru doneće, kako se
očekuje, oko 75 miliona evra u državnu kasu. Potrošači se u međuvremenu
pripremaju za uticaj mogućeg povećanja cena. Počevši od 1. januara na robu će se
plaćati PDV. Od 1. januara 2006. godine Bosna i Hercegovina (BiH) će uvesti
porez na dodatu vrednost (PDV) sa jedinstvenom stopom od 17 odsto. Kao rezultat
toga BiH više neće biti jedina zemlja u Evropi koja nema takvu vrstu poreza.
Očekuje se da će uvođenje poreza doneti državnom budžetu dodatnih 75 miliona
evra i smanjiti ilegalnu trgovinu. Do uvođenja poreza dolazi posle energične
javne debate tokom koje su opozicione stranke i radnički sindikati osporavali
ideju o jedinstvenoj poreskoj stopi. Neki su tvrdili da bi određene osnovne
životne namirnice -- kao što su hleb, mleko, lekovi i knjige -- trebalo da budu
oslobođene poreza. Sindikat poslodavaca Republike Srpske (RS) vodio je kampanju
za uvođenje dve stope PDV-a, u skladu sa praksom koja postoji u mnogim evropskim
zemljama. Vlada i predstavnici međunarodne zajednice su međutim uvereni da će
jedinstvena poreska stopa sprečiti zloupotrebu PDV-a. Bosanci se pripremaju za
uticaj izmene, za koju mnogi ekonomski eksperti očekuju da će izazvati povećanje
cena do 20 procenata. Glavni udarac ovih povećanja najviše će osetiti siromašni
i oni u nepovoljnom položaju, a visoki predstavnik Pedi Ešdaun poziva vlasti da
preduzmu korake za ublažavanje tog efekta. "PDV će stvoriti haos u prvih
nekoliko meseci, kao i u drugim zemljama sveta, i zato bi bilo dobro da vlada
pripremi neke mehanizme kako bi zaštitila siromašne", rekao je Ešdaun. Vlasti u
dva entiteta BiH predvidele su da će za smanjenje uticaja PDV-a biti utrošeno
oko 25 miliona evra, ali lideri sindikata misle da to nije dovoljno. "Ako zaista
žele da pomognu ljudima da prežive PDV bilo bi bolje da poslanici i ministri
smanje svoje lične dohotke i dodatne plate", izjavio je predsednik Konfederacije
sindikata RS Obrad Belenzada. Veće ministara BiH predložilo je da se novine i
knjige oslobode ekstra poreza, zbog upozorenja izdavača da neće moći da ostanu u
poslu zbog dodatnog smanjenja ionako male prodaje. Međutim, Evropska komisija je
zauzela neodređen stav u pogledu takvog izuzeća, insistirajući da ne treba
menjati ništa u konceptu PDV-a. U međuvremenu, centralna vlada savetovala je
entitetske administracije da formiraju timove čiji će zadatak biti kontrola cena
nakon uvođenja PDV-a i sprečavanje kompanija da ostvaruju nezakonit profit. Za
sada je takav tim formiran u Federaciji BiH. U RS, međutim, ministarstvo
trgovine tvrdi da još uvek nije dobilo nikakvo zvanično obaveštenje iz Sarajeva
i da je o toj ideji čulo preko medija. Bugarska vojska pomaže u raščišćavanju
štete izazvane poplavama Bugarska vojska pridružila se naporima za oporavak
zemlje posle razarajućih poplava koje su pogodile Bugarsku poslednjih nedelja i
meseci. U poplavama koje su u poslednja dva meseca pogodile Bugarsku poginule su
najmanje 24 osobe, dok je stotine grla stoke uginulo, a 14.000 ljudi ostalo bez
krova nad glavom, saopštili su zvaničnici civilne odbrane. Bugarska vojska
pridružila se u ponedeljak (22. avgusta) naporima za obnovu kuća i
infrastrukture oštećenih u poplavama koje su ovog leta razorile neka područja.
Formirano je više od 20 grupa vojnog osoblja, obučenog za pružanje pomoći
stanovništvu u pogođenim oblastima, izjavio je u petak načelnik generalštaba
general Nikola Kolev saopštavajući plan obnove koji je urađen prošle nedelje. U
operaciji, koja će trajati do 31. oktobra, učestvuje ukupno 900 vojnika
opremljenih sa 150 specijalizovanih transportnih vozila. Ako to dozvole
vremenski uslovi, radovi će se nastaviti i posle tog datuma, izjavio je u
ponedeljak novi ministar odbrane Veselin Bliznakov. Prema planu, vojska će
pomoći u obnovi oko 69 kilometara nasipa, čišćenju 58 kilometara rečnih korita i
raščišćavanju više od 8 kilometara puteva. Vojska će takođe izgraditi oko 30
privremenih kuća i više od 450 metara mostova. Vojska je takođe spremna da se
pridruži naporima za obnovu oštećenih železničkih pruga, navodi se u izveštajima
lokalnih medija. Bliznakov je u ponedeljak objasnio da će napori vojske koštati
skoro 3,3 miliona evra. Vojska je otkazala nekoliko vežbi da bi za potrebe
podrške operaciji oslobodila sredstva u iznosu od oko 350.000 evra. Poplave koje
su poslednjih meseci pogodile zemlju, a koje su uzrokovane najgorim kišnim
olujama u poslednjih bar 50 godina, zahvatile su više od četvrtine od ukupno 7,5
miliona građana Bugarske. Prema neposrednoj zdravstvenoj proceni koju je prošlog
meseca izvršila Svetska zdravstvena organizacija (SZO), katastrofa je uzrokovala
smrt najmanje 20 osoba i materijalnu štetu u iznosu oko 515 miliona evra.
Pričinjena šteta samo na infrastrukturi iznosi oko 175 miliona evra. Državna
železnička kompanija pretrpela je gubitak od oko 78 miliona evra. Oko 14.000
kuća širom zemlje ozbiljno je oštećeno, dok je 238 uništeno. Vlasti su u
ponedeljak počele da pružaju pomoć porodicima koje su ostale bez svojih domova,
kako bi im pomogle da pokriju bar deo gubitaka. Svaka porodica može da dobije do
otprilike 500 evra pomoći. "Sa 20.000 ljudi u Bugarskoj kojima su zbog velikih
poplava potrebni hrana, dušeci, vakcine protiv hepatitisa, antibiotici i
sredstva protiv insekata, agencije UN-a nastaviće da obezbeđuju hitnu pomoć",
navodi se u saopštenju svetske organizacije izdatom u četvrtak. UNICEF je
obezbedio ćebad, kuhinjsko posuđe, tablete za čišćenje vode i so za oralnu
rehidraciju, dok je Kancelarija UN-a za koordinaciju humanitarnih poslova dala
donaciju od preko 24.500 evra za koordinaciju reakcije u vanrednoj situaciji.
Eksperti za životnu sredinu kažu da su jaki pljuskovi u kombinaciji sa
neefikasnim i neprikladnim ekološkim merama uzrokovali razarajuće poplave. Među
faktorima koji su pojačali njihovu razornu snagu nalaze se neodgovarajuća
modifikacija i sužavanje korita reka i krčenje šuma. "Šume više nisu tampon koji
upija višak vode", izjavio je u nedelju privatnom kanalu bTV stručnjak za
životnu sredinu Boris Burov. "Zato se obilne kišne padavine nekontrolisano
slivaju u doline i ulivaju u reke koje su neprirodno modifikovane i nemaju
kapacitet da prihvate talas plime." Bivši bugarski šef policije odrekao se
imuniteta Bivši bugarski ministar unutrašnjih poslova Rumen Petkov pozvao je da
se istraže optužbe da se sastajao sa bosovima organizovanog kriminala 2006.
godine da bi razgovarao o preraspodeli lokalnog tržišta droge. (Sega, 24 časa -
25.11.2010; Sofijski eho, Sofijska novinska agencija, FOCUS novinska agencija,
Dnevnik.bg, Medijapul - 24.10.2011) Bivši bugarski ministar unutrašnjih poslova
Rumen Petkov odrekao se poslaničkog imuniteta. Bivši bugarski ministar
unutrašnjih poslova Rumen Petkov rekao je u sredu (24. novembra) da je spreman
da se odrekne imuniteta koji mu pripada kao poslaniku u parlamentu da bi
tužilaštvo moglo da istraži njegovu navodno umešanost u trgovinu drogom.
"Uradiću to kako bih omogućio da se otkrije cela istina", rekao je on u
intervjuu privatnoj televiziji bTV iz Sofije. Petkov, inače visoki funkcioner
Bugarske socijalističke partije (BSP), imenovan je za ministra unutrašnjih
poslova u tročlanoj koaliciji Socijaličke vlade koja je preuzela vlast u zemlji
posle parlamentarnih izbora u junu 2005, kada nije bilo ubedljivog pobednika.
Podneo je ostavku u aprilu 2008. pošto je otkriveno da se 2006. sastao sa
mafijaškim bosovima Plamenom Galevim i Angelom Hristovim, čuvenom "Braćom
Galev", iako nisu u srodstvu. U to vreme, ti ozloglašeni biznismeni iz grada
Dupnica, na jugozapadu Bugarske, bili su pod istragom zbog utaje poreza i
trgovine narkoticima. Ta otkrića dovela su do spekulacija u lokalnim medijima da
je svrha tog, kako ga Petkov opisuje, "radnog sastanka", bila da se dvojica
mafijaša ubede da prestanu da ubijaju pripadnike protivničkog ganga pred ulazak
Bugarske u EU u januaru 2007. Sastanak je priredio i bio je prisutan tadašnji
tajni agent Aleksej Petkov, koji je kasnije postao savetnik bivšem šefu Državne
agencije za nacionalnu bezbednost (DANS) i na tom mestu je bio do prošle godine,
kada je strpan u zatvor u okviru antimafijaške policijske operacije "Oktopod",
koja nije povezana sa događajima zbog kojih je Petkov podneo ostavku. Petrov, za
koga se veruje da poseduje akcije u jednom osiguravajućem društvu i drugim
privatnim firmama, pušten je i stavljen u kućni pritvor prošlog meseca, pošto je
sud u Sofiji ublažio krivičnu prijavu za organizovani kriminal koja je protiv
njega podneta. Prošle nedelje, aktuelni ministar unutrašnjih poslova Cvetan
Cvetanov i šef bugarske uprave carina Vanjo Tanov izneli su tvrdnju da je
stvarna svrha sastanka iz 2006. bila da se razgovara o preraspodeli na bugarskom
ilegalnom tržištu narkotika. Tanov, koji se nekada nalazio na čelu jedinice za
borbu protiv organizovanog kriminala, tvrdi da je Petkov postigao dogovor sa
biznismenima iz Dupnice kojim je definisan delokrug njihovog rada i koji je
utvrdio ono što će pripasti Zlatomiru Ivanovu, zvanom "beretka", još jednoj
važnoj ličnosti iz bugarskog podzemlja. On i Cvetanov su, međutim, takođe rekli
da su svi zapisnici sa sastanka između Petkova i braće Galev uništeni. Bugarski
mediji napominju da će, ako ne postoje čvrsti dokazi o njihovim tvrdnjama, biti
izuzetno teško ustanoviti istinu o razgovoru bivšeg ministra policije sa
"braćom". U utorak, Volen Siderov, vođa nacionalističke partije Ataka, koji se
trenutno nalazi na čelu parlamentarnog odbora koji nadgleda rad DANS-a, uputio
je pismo glavnom tužiocu Borisu Velčevu u kome od njega traži da zahteva
skidanje imuniteta Petkovu kako bi mogao da bude procesuiran. Napominjući da je
voljan da se dobrovoljno odrekne imuniteta, bivši ministar unutrašnjih poslova u
sredu je ustvrdio da je žrtva kampanje koja ima za cilj da skrene pažnju
javnosti sa stvarnih problema sa kojima se Bugarska suočava. Petkov je optužbe
Cvetanova i Tanova nazvao "apsolutnim lažima i klevetama" i rekao da planira da
obojicu tuži zbog klevete. On je takođe rekao da je poslao zahtev Velčevljevoj
kancelariji u kome ga je pozvao da naredi istragu o optužbama protiv njega.
Moldavci ponovo glasaju Česti izbori u prošlosti nisu doneli rešenje za
političku krizu u Moldaviji. Da li će izbori u nedelju, treći za manje od dve
godine, doneti promenu? Alina Radu za Southeast European Times iz Čisinaua
25.11.2010. U Moldaviji se u nedelju (28. novembra) održavaju prevremeni
parlamentarni izbori. Parlamentarni izbori u Moldaviji u nedelju (28. novembra)
biće treći po redu u poslednjih 20 meseci. Ta zemlja je u političkoj krizi od
aprila 2009, pošto parlament nije uspeo da izabere predsednika. Na poslednjim
izborima, održanim u junu, proevropske stranke dobile su većinu, ali nedovoljnu
da obezbede pobedu svog predsedničkog kandidata. Nacionalni referendum u
septembru o davanju građanima prava da biraju predsednika direktnim glasanjem na
izborima propao je zbog male izlaznosti. Moldavci su umorni i zbunjeni. Prema
istraživanjima Instituta za javnu politiku, više od 20 odsto stanovništva već je
odlučilo da u nedelju ne izlazi na glasanje. "Više neću da ih slušam", kaže
42-godišnji inženjer Igor Kojokaru, koji živi u Hancestiju. "U Moldaviji ljudi
dvadeset godina čekaju na bolji život. Stranke uvek obećavaju i svaki put nas
iznevere i ostave da živimo u siromaštvu." Kako bi prebrodila apatiju i povećala
svest građana o izborima, Centralna izborna komisija (CIK) organizovala je
specijalan događaj: Sajam političkih stranaka, u centru Čisinaua 21. novembra,
na kome su glasači imali priliku da lično porazgovaraju sa kandidatima. "Dobro
je što su izašli da ljudima daju više informacija", kaže Valentina Bolokan (52)
iz Čisinaua, majka troje dece. "Međutim, na listi je gotovo 40 kandidata i
većina su novi ljudi. Morala bih da dam otkaz i ostavim decu i provedem mesec
dana da proučim i shvatim ko šta radi." Moldavska politička scena podeljena je u
dva velika tabora: proevropski i proruski. Mediji su podeljeni po sličnoj
liniji: neki podržavaju komunističku partiju, dok drugi forsiraju kandidate
Saveza za evropsku integraciju Moldavije. "Pred kraj kampanje politička
podeljenost i pristrasnost medija postaje itekako vidljiva," kaže privremeni
direktor Centra za nezavisno novinarstvo i šef monitoringa izborne kampanje
Nadin Gogu. "Veoma je komplikovano za publiku, jer moraju da gledaju različite
TV kanale da bi razumeli vesti." Moldavske nevladine organizacije takođe aktivno
učestvuju u predizbornom procesu. "Mi objavljujemo imena kandidata koji su
ranije obavljali javne funkcije i bili optuženi za korupciju ili nisu propisno
prijavili imovinu koju su lično stekli dok su imali pristup javnim sredstvima",
kaže Petru Makovei iz Građanske inicijative za čisti parlament. "Spisak je
prilično dug i želeli bismo da sve političke stranke imaju jasan stav o takvim
političarima. U svakoj drugoj zemlji to bi bio veliki medijski skandal, ali ne i
u Moldaviji ", kaže on. I međunarodna zajednica posmatra politički proces, a EU
i Sjedinjene Države daju podršku demokratskim snagama u zemlji. Prošle nedelje,
američki Senat doneo je rezoluciju kojom se odaje priznanje demokratskim
postignućima Moldavije i izražava podrška slobodnim i transparentnim izborima.
"Moldavija je uspela da se izbori sa nizom velikih ekonomskih i političkih
izazova da bi održala te izbore; uspeh izbora je važan, ne samo za Moldaviju,
već i za region u celini", rekao je demokratski senator iz Masačusetsa Džon
Keri. "Nadam se da će moldavski narod 28. novembra imati izbore prema najvišim
demokratskim standardima, koji će dovesti do formiranja vlade koja će biti u
stanju da nastavi sa potrebnim reformama." Neki političari su se, međutim, već
žalili na nepravilnosti, a neki su prijavili i otmice i jednu nameštenu
automobilsku nesreću. "Društvo je veoma napeto i vlada bi trebalo da bude
apsolutno pripremljena na svaki izazov", kaže Igor Botan, šef Udruženja za
učestvovanje u demokratiji. Za ukupno 101 mesto u parlamentu bori se dvadeset
partija i 19 nezavisnih kandidata. Prema rezultatima najnovijih istraživanja,
pet ili šest stranaka imaju realne izglede da se domognu tih mesta. Ešdaunova
kancelarija okreće se tranziciji Pedi Ešdaun je saopštio planove za početak
prenošenja širokih ovlašćenja u Bosni i Hercegovini na lokalne i institucije EU.
"Zadovoljan sam što smo sada u fazi u kojoj možemo početi planiranje prenosa
ovlašćenja institucijama BiH i stalnim institucijama međunarodne zajednice",
izjavio je visoki predstavnik Pedi Ešdaun. Visoki predstavnik u Bosni i
Hercegovini (BiH) Pedi Ešdaun izjavio je u ponedeljak (22. avgusta) da će početi
prebacivanje svojih dalekosežnih ovlašćenja na lokalne i institucije EU, dok ova
balkanska zemlja napreduje na svom putu ka integraciji u Uniju. U sklopu
tranzicije Kancelarija visokog predstavnika (OHR) proći će proces
restrukturiranja koji će na kraju dovesti do zamene OHR-a Kancelarijom
specijalnog predstavnika EU (EUSR). Taj korak rezultat je preporuka koje je dao
Savet za implementaciju mira (PIC) na svom junskom sastanku u Sarajevu i
"konstantnog napretka koji BiH ostvaruje na putu od stabilizacije mira ka
evropskoj integraciji", objašnjeno je u saopštenju OHR-a. OHR je uspostavljen u
decembru 1995. godine kao privremena misija zadužena za implementaciju civilnih
aspekata Dejtonskog mirovnog sporazuma kojim je okončan sukob u BiH 1992-1995.
Visoki predstavnik, najviši izaslanik međunarodne zajednice u zemlji, ima široka
ovlašćenja koja mu omogućavaju da nameće odluke i zakone. On može da smenjuje
čak i najviše zvaničnike, ukoliko smatra da opstruiraju mirovni proces u BiH.
"Zadovoljan sam što smo sada u fazi u kojoj možemo početi planiranje prenosa
ovlašćenja institucijama BiH i stalnim institucijama međunarodne zajednice kao
što su EUSR i Evropska komisija, kao što je bio slučaj i u drugim zemljama u
oporavku", rekao je Ešdaun, navodi se u saopštenju OHR-a. BiH je sada na pragu
razgovora sa EU o Sporazumu o stabilizaciji i pridruživanju i učešća u programu
NATO-a Partnerstvo za mir, ukazao je OHR. Koliko brzo će se koraci sprovoditi
tokom procesa tranzicije zavisiće od stvarnog napretka u BiH i sposobnosti
institucija da poguraju reforme, dodaje se u saopštenju. Ešdaun planira sastanke
sa osobljem svih glavnih kancelarija OHR-a kako bi objasnio plan tranzicije.
Pored glavne kancelarije u Sarajevu, OHR takođe ima terenske kancelarije u Banja
Luci, Mostaru, Brčkom, Tuzli i sedam drugih gradova u BiH. Broj službenika OHR-a
smanjen je za više od trećine od svog maksimuma iz 2002. godine, istakla je
Ešdaunova kancelarija, ukazujući takođe na smanjenje u iznosu preko 4 miliona
evra u svom budžetu za 2005. godinu, koji iznosi manje od 17 miliona evra.
Predlog za 2006. doneće dodatno smanjenje budžeta OHR-a na ispod 14 miliona
evra. Poslednja tačka tranzicije, zaključila je Ešdaunova kancelarija, "biće
važna prekretnica u razvoju BiH -- tačka na kojoj BiH u potpunosti preuzima
svoju sudbinu u sopstvene ruke i odlučno se pomera napred ka većoj integraciji u
EU". Nauka i tehnologija: Majkrosoft otvorio centar u Atini Bil Gejts je boravio
u Atini povodom otvaranja novog "inovativnog centra" tog softverskog giganta.
Takođe ove nedelje: predsedavajući Predsedništva BiH Željko Komšić otvorio svoj
blog. Osnivač Majkrosofta Bil Gejts dolazi na sastanak sa grčkim premijerom
Kostasom Karamanlisom u njegovom kabinetu u palati Maksimos u Atini. Osnivač
Majkrosofta Bil Gejts boravio je u ponedeljak (28. januar) u Atini povodom
otvaranja novog "inovativnog centra". Objekat se nalazi u centru Atine, a
pružaće podršku grčkoj akademskoj zajednici i softverskoj industriji i nuditi
program obuke. Predsedavajući Predsedništva Bosne i Hercegovine Željko Komšić
otvorio je svoj blog na adresi www.zeljkokomsic.blogger.ba, izvešteno je u petak
(25. januar). Njegov prvi tekst na blogu bio je vezan za proceduru odobravanja
državnog budžeta za 2008. godinu. Vorld Vižn Internešnal saopštio je u utorak
(29. januar) da je poklonio 21 novi kompjuter i 25 novih monitora osnovnim i
srednjim školama u srpskim selima Rtari i Kotraža. Donacija je deo programa
Vorld Vižn Internešnala sa ciljem da se unapredi život u selima u periodu od
godinu dana. Hrvatski geolozi su, zajedno sa kolegama iz Sjedinjenih Država,
Italije i Velike Britanije, otkrili da se Hrvatska približava Italiji za 4
milimetra godišnje. Ako se taj trend nastavi, Hrvatska i Italija spojiće se za
oko 50 do 70 miliona godina, što će dovesti do nestanka Jadranskog mora.
Univerzitet Svetog Ćirila i Metodija u Skoplju otvoriće četiri odeljenja -- za
studije kompjuterskih nauka, poslovne administracije, diplomatije i
poljoprivrede -- u Abu Dabiju, u Ujedinjenim Arapskim Emiratima. Očekuje se da
će upis studenata početi sledeće školske godine. Ministri evrozone postigli
dogovor o fondu finansijske pomoći Ministri finansija 17 zemalja članica EU koje
koriste evro postigli su dogovor o stalnom mehanizmu pomoći. Sa fondom pomoći od
500 milijardi evra rešavaće se problemi dužničkih kriza. Ministri finansija
evrozone dogovorili su se u ponedeljak (14. februara) da stalni fond za
ekonomsku pomoć, koji će biti uspostavljen unutar grupe 17 zemalja u 2013.
godini, imati ukupno 500 milijardi evra. Mehanizmom evropske stabilnosti (ESM),
kako će se zvati novi sistem za pomoć državama članicama u finansijskim
nedaćama, zameniće se trogodišnji Instrument evropske finansijske stabilnosti
(EFSF), koji je stupio na snagu u junu 2010. godine. I pored ukupnog iznosa od
440 milijardi evra, efektivni kapacitet pozajmljivanja EFSF-a ograničen je na
samo oko 250 milijardi evra, jer ostatak iznosa mora da se zadrži kako bi njegov
kreditni rejting AAA ostao nepromenjen i da bi se osiguralo da troškovi
pozajmljivanja ostanu mali. Trenutno zemlje evrozone mogu da dobiju podršku i u
okviru Mehanizma evropske finansijske stabilnosti (EFSM), koji iznosi ukupno 60
milijardi evra i koji je garantovan budžetom EU. Govoreći posle sastanka
ministara finansija u Briselu u ponedeljak, luksemburški premijer Žan-Klod
Junker, predsedavajući evrozone, izjavio je novinarima da će celokupna suma
dogovorena tokom razgovora biti na raspolaganju za pozajmljivanje zemljama
članicama koje su u problemima. "Već smo se složili o obimu kapaciteta
pozajmljivanja ESM-a", rekao je on, objašnjavajući da će taj iznos biti predmet
"redovne revizije, najmanje svake dve godine". Junker je takođe izrazio uverenje
da će 500 milijardi evra biti dovoljno da se pomogne sve većem broju ekonomija
evrozone kojima je možda potrebna pomoć. "Mislim da će to biti dovoljno", rekao
je on. Osim zemalja evrozone, ESM će takođe dobiti sredstva od MMF-a i verovatno
od dobrovoljnih priloga ostalih zemalja EU koje se još nisu pridružile grupi
država koje koriste evro. Mada je naveo da još nije razgovarano sa MMF-om o
njegovom doprinosu novom fondu za pomoć, komesar EU za ekonomska i monetarna
pitanja Oli Ren ukazao je da bi preko 250 miliona evra moglo da dođe od te
finansijske institucije sa sedištem u Vašingtonu. "Nepisani sporazum sa MMF-om
je da može da bude 50 centi do jednog evra koje Evropljani sami daju za takve
operacije, kao što je, na primer, bilo u slučaju Grčke i Irske", rekao je Ren.
Junker je, međutim, jasno stavio do znanja da dogovor od ponedeljka nije
konačan, jer su potrebni dalji razgovori o dubljim ekonomskim reformama u
evrozoni. Zemlje članice takođe će morati da razgovaraju o predlogu za "pakt
konkurentnosti", koji su ranije ovog meseca iznele Francuska i Nemačka, u zamenu
za svoju podršku sporazumu o ESM finansiranju. "Ništa nije dogovoreno dok se sve
ne dogovori", ukazao je Junker. Nedavno izloženom francusko-nemačkom idejom
navodno se poziva na ograničenja za plate i troškove, harmonizaciju
računovodstvene politike za korporativni porez i produženje starosne granice za
odlazak u penziju. Te ideje su izazvale kritike ostalih zemalja članica
evrozone. "Skoro svi podržavaju poboljšanje konkurentnosti, ali kako to
uraditi", zapitao se u ponedeljak finski ministar finansija Jirki Katainen.
"Nisam siguran da je francusko-nemački predlog najbolji način." Očekuje se da će
pakt biti objavljen na specijalnom samitu lidera 17 zemalja članica evrozone 11.
marta. Posle njega će možda uslediti sastanak ministara finansija deset dana
kasnije, uoči prolećnog samita EU 24. i 25. marta, kada se očekuje da će biti
postignut konačni dogovor o sveobuhvatnom paketu. Vlada Srbije u krizi Napetost
između dve najjače stranke u vladajućoj koaliciji mogla bi da dostigne vrhunac.
Igor Jovanović za Southeast European Times iz Beograda 15.2.2011. Politički
sukob u srpskoj vladajućoj koaliciji mogao bi da znači vanredne izbore. Posle
nekoliko dana ozbiljnih optužbi koje su razmenjene unutar vladajuće koalicije,
srpski premijer Mirko Cvetković pokrenuo je u ponedeljak (14. februara) postupak
smene svog zamenika Mlađana Dinkića. Cvetković je izjavio na konferenciji za
novinare da vlada nije u stanju da funkcioniše zbog unutrašnjih sukoba i da on
želi da smeni "one članove kabineta koji uništavaju reputaciju vlade". Državni
sekretar ministarstva finansija Slobodan Ilić i ministarka za Nacionalni
investicioni plan Verica Kalanović takođe će biti razrešeni svojih dužnosti.
Parlament će glasati o njihovoj smeni. Sukob između Demokratske stranke
predsednika Borisa Tadića i Dinkićevog G17 Plus čini trenutnu vladu nestabilnom.
Vladajuća koalicija ima slabu većinu u parlamentu i, uz pomoć opozicije,
Dinkićevih 24 poslanika ne bi imalo poteškoća da je sruši. Dinkić je rekao na
konferenciji za novinare da će poštovati odluku premijera i da će njegova
stranka ostati u vladi -- ali, dodao je, vlada obavlja loš posao i treba da
prođe kroz ozbiljne promene. G17 Plus je tokom vikenda izdao saopštenje u kojem
se navodi da se odluke važne za državu ne donose na sednicama vlade, nego ih
donose određeni bliski Tadićevi saradnici "koji nemaju javnu ili političku
odgovornost". Demokrate su žestoko uzvratile. Cvetković je optužio svog
zamenika, koji je zadužen za ekonomiju, da je odgovoran za visoku nezaposlenost,
koja trenutno iznosi oko 20 odsto. Analitičari u Beogradu kažu da će unutrašnji
sukob ugroziti reforme i nove strane investicije. "Reforme koje su potrebne
Srbiji zahtevaju vladu sa stabilnom većinom, unutrašnju harmoniju i jasnu viziju
-- ova vlada ne ispunjava nijedan od tih preduslova", kaže analitičar Dejan Vuk
Stanković za SETimes. Srbija je na ivici vanrednih izbora, jer je opstanak
vladajuće koalicije "neiskrena odluka", rekao je on. "Stranke sadašnje vlade
čekaju da Srbija postane kandidat za članstvo u EU i da prodaju
telekomunikacionu kompaniju Telekom Srbija, što će onda pokušati da iskoriste na
sledećim izborima. Međutim, postavlja se pitanje da li će to ostvariti, jer je
ovaj sukob između Demokratske stranke i G17 Plus žestok ", rekao je on. Marko
Blagojević iz Centra za slobodne izbore i demokratiju se slaže. On kaže da su se
previranja u vladi poklopila sa propustom vlade da usvoji zakon o finansiranju
političkih stranaka. "Ne mogu odlučno da tvrdim da je to uzrok sukoba unutar
vlade. Međutim, interesantan detalj je to što je zakon povučen dva puta sa
dnevnog reda vlade, a to je važan zakon na putu Srbije ka EU ", rekao je
Blagojević za SETimes. Turska počinje strategiju "blagog uticaja" na Balkanu
Turska se sprema da preuzme veću ulogu na Balkanu. Alakbar Raufoglu za Southeast
European Times -- 15.2.2011. Turski ministar Ahmet Davutoglu namerava da proširi
spoljnu politiku Turske na Balkanu. Krajem prošlog meseca, ministar inostranih
poslova Ahmet Davutoglu prisustvovao je neformalnom sastanku Procesa saradnje
jugoistočne Evrope (SEECP), koji je okupio 12 ključnih regionalnih aktera u
Budvi, u Crnoj Gori. Razgovori su uključivali i turski cilj da se zemlja bavi
balkanskim problemima i bolje sarađuje sa regionom, rekao je Davutoglu. "Prošle
godine je bilo vrlo važnih događaja, a najozbiljniji procesi su pred nama",
rekao je Davutoglu tokom svoje posete Budvi. Ministar inostranih poslova je
posle sastanka otišao u Bosnu i Hercegovinu (BiH), gde se sastao sa srpskim i
hrvatskim liderima. "Turska bi bila sretna samo da više doprinese i posreduje u
bilateralnim razgovorima između balkanskih zemalja", izjavio je za SETimes
Gejbula Ramazanoglu, savetnik premijera Redžepa Tajipa Erdogana. "Imamo ozbiljnu
strategiju za Balkan", rekao je Ramazanoglu. "Ovaj region je među glavnim
prioritetima naše spoljne politike." Mada se angažovanje Turske u regionu
pozdravlja u većem delu Balkana, diplomate iz Ankare pokušavaju da analiziraju
narednu strategiju Turske za Balkan. "Želimo da proširimo svoju politiku na
celokupan Balkan, i politički i ekonomski", kaže dugogodišnji ambasador Ali
Engin Oba, koji je obavljao dužnosti i u bivšoj Jugoslaviji, opisujući misiju
Turske kao "blagi uticaj". "Turska nije imala uticaj [koji sada ima] nakon
raspada Jugoslavije, ali sa Davutogluovim angažmanom počeli smo ponovo efektivnu
politiku na Balkanu", rekao je Oba za SETimes. "Ekonomske veze, očuvanje raznih
razlika i bezbednost za sve" su diplomatski ciljevi Ankare na Balkanu, rekao je
Gurkan Zengin, autor knjige HOCA [Učitelj], oko uticaja Davutoglua na tursku
spoljnu politiku. Zengin misli da je Turska spremna da doprinese zemljama u
regionu svojim balansiranim inicijativama i posredovanjem. Dušan Reljić, nemački
analitičar za međunarodne odnose i bezbednost, takođe se slaže da bi, ako Ankara
podstakne dolazak novih turskih investitora na zapadnih Balkan, Turska mogla
ponovo trajno da se etablira u regionu. "Politički će region nastaviti pre svega
da se okreće SAD-u, EU i Rusiji za podršku", rekao je on za SETimes. "Razlog je
to što integracija u EU i NATO, što je regionu politički potrebno, kao i
osiguravanje energetske bezbednosti, Turska ne može da pruži." Reljić, međutim,
ukazuje da se Turska i dalje nalazi među manje važnim ekonomskim partnerima u
regionu -- još uvek dominiraju zemlje EU i Rusija. "Pretpostavljam da će
budućnost turskog prisustva biti odlučujuća za sveukupnu ulogu koju ta zemlja
može da igra u regionu, koji trenutno traži nove investicije", dodao je on.
Privatizacija u zemljama jugoistočne Evrope Privatizacija se smatra važnim delom
reformi u jugoistočnoj Evropi sa snažnim potencijalom da utiče na ekonomski
rast. U situaciji u kojoj je većina državnih firmi već privatizovana osim
komunalnih službi, međutim, izgledi za budući rast zavisiće od novih poslova i
razvoja postojećeg privatnog sektora. Southeast European Times razmatra osobine
i perspektive tog procesa. Strani konzorcijum je za rekordnih 1,2 milijarde evra
kupio 40 odsto deonica Mobiltela, najvećeg operatera mobilne telefonije u
Bugarskoj. Da li je proces privatizacije još uvek jedan od najvažnijih elemenata
ekonomskih reformi u zemljama Jugoistočne Evrope (JIE)? Neki zaključci o tome
pojavljuju se u studiji koju je uradila EBRD, naslovljenoj "Jugoistočna Evropa u
žiži, koja je nedavno objavljena kao knjiga. Izlazeći iz perioda vladavine
režima u kojima naglasak nije bio na privatnoj svojini, većina zemalja u regionu
su u poslednjih 12 godina na privatizaciju gledale kao na važan stub u procesu
izgradnje tržišne ekonomije. Koristi od pokretanja dinamičnog procesa
privatizacije itekako su dobro dokumentovane u ekonomskoj literaturi, a
potvrđene su u iskustvima zemalja u razvoju širom sveta. Privatizacija se smatra
snagom koja pokreće bolju upotrebu ekonomije i sveopšte efikasnosti. Ona
privlači svež kapital i jača savremenu, tržišnu vrstu upravljanja, praćenu
odgovarajućim veštinama. Istovremeno, ona je potencijalni izvor značajnih
državnih prihoda i dobar način da se kanališu direktne strane investicije u
regionu. Ako se privatni sektor smatra glavnim pokretačem budućeg ekonomskog
rasta u zemljama JIE, privatizacija bi se mogla smatrati:… uspehom. Iako je u
svojoj početnoj fazi, privatizacija verovatno pogoršala situaciju u vezi sa
nezaposlenošću -- izazvavši otpuštanja iz kadrovima prezasićenih državnih
preduzeća dugoročne koristi bile su značajne, sa povećanom stopom udela
privatnog sektora u BDP, kao što to pokazuju podaci EBRD u tabeli ispod. Kada se
poredi udeo privatnog sektora u BDP-u 1995. i 2003. godine, možemo da ustanovimo
da je pet zemalja u regionu na nivou od 60 % ili preko njega. [Marta Muco]
Hrvatska je u februaru 2004. godine obelodanila planove o prodaji manjinskih
paketa akcija u 823 preduzeća za godinu dana. Država je takođe objavila da
namerava da raspusti privatizaciono telo za tri meseca i da prenese sva
preostala državna sredstva na centralnu administraciju. Bosna i Hercegovina
(BiH) i Srbija i Crna Gora, koje su kasnije započele privatizaciju, u tom
procesu su negde na sredini. One se brzo kreću ka okončanju "male privatizacije.
Na primer, sve državne mlekare u Srbiji trebalo je da budu privatizovane do juna
2004; većina ih je do sada prodata ili je o njihovoj prodaji postignut dogovor
sa investitorima. U gotovo svim zemljama, privatizacija zemljišta -- gde je to
bilo moguće -- prva je etapa u procesu privatizacije koja je počela i prva koja
je okončana. Usledila je privatizacija kuća, prodavnica i malih službi. To se
može smatrati uspešnom fazom. Indeks EBRD, sa ocenama od 1 do 4, daje visoke
ocene "maloj privatizaciji. Gotovo sve zemlje ocenjene su sa između 4 - i 4. BiH
i Srbija i Crna Gora dobile su "trojku jer su počele kasnije. Privatizacioni
metodi u zemljama JIE imaju direktan uticaj na napore usmerene prema boljem
strukturiranju preduzeća i povećanju efikasnosti. Široka lepeza metoda korišćena
je u zemljama regiona. Albanija, Hrvatska, Makedonija i Rumunija izabrale su kao
primaran metod kupovine akcija od strane rukovodstva, odnosno zaposlenih.
Nasuprot tome, u BiH i Srbiji i Crnoj Gori uglavnom su korišćeni vaučeri.
Direktna prodaja bila je omiljen metod u Bugarskoj. Na Kosovu, još uvek nerešeni
nacionalni i problemi statusa, kao i široka reforma institucija uslovili su da
primarni metod privatizacije bude lizing preduzeća u društvenoj svojini na 99
godina. Strano učešće još jedan je važan faktor privatizacije. I tu ima mnogo
uspešnih slučajeva. Na primer, najveća hrvatska farmaceutska kompanija, Pliva,
prodala je svoju dansku filijalu Pliva Pharma Nordic kompaniji United Nordic
Pharma, u vlasništvu islandske grupe Pharmaco. U međuvremenu, konzorcijum koji
čine ABN AMRO Capital, Citigroup Investments i nekoliko privatnih akcijskih
fondova otkupio je paket od 40 odsto akcija Mobiltela, najvećeg operatera
mobilne telefonije u Bugarskoj, za rekordnih 1,2 milijarde evra. Preostale
akcije vlasništvo su tri privatna austrijska investitora. U februaru 2004,
Bugarska telekomunikaciona kompanija prodata je firmi Viva Ventures, filijali
američkog akcijskog fonda Advent International. Takođe je vredno pomenuti da je
britanska pivara SABMiller kupila kontrolni paket - 81,1 odsto rumunske pivarske
kompanije Aurora. U međuvremenu, prodajom najveće albanske banke austrijskom
kupcu, Tirana je napravila važan korak u svojim pokušajima da privatizuje
strateške sektore svoje ekonomije. 
