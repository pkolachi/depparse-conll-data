þata auk ist witoþ jah praufeteis inngaggaiþ þairh aggwu daur unte braid daur
jah rums wigs sa brigganda in fralustai jah managai sind þai inngaleiþandans
þairh þata ƕan aggwu þata daur jah þraihans wigs sa brigganda in libainai jah
fawai sind þai bigitandans þana atsaiƕiþ sweþauh faura liugnapraufetum þaim izei
qimand at izwis in wastjom lambe iþ innaþro sind wulfos wilwandans bi akranam
ize ufkunnaiþ ins ibai lisand af þaurnum weinabasja aiþþau af wigadeinom
smakkans swa all bagme godaize akrana goda gataujiþ iþ sa ubila bagms akrana
ubila gataujiþ ni mag bagms þiuþeigs akrana ubila gataujan nih bagms ubils
akrana þiuþeiga gataujan all bagme ni taujandane akran god usmaitada jah in fon
atlagjada þannu bi akranam ize ufkunnaiþ ins ni ƕazuh saei qiþiþ mis frauja
frauja inngaleiþiþ in þiudangardja himine ak sa taujands wiljan attins meinis
þis in himinam managai qiþand mis in jainamma daga frauja frauja niu þeinamma
namin praufetidedum jah þeinamma namin unhulþons uswaurpum jah þeinamma namin
mahtins mikilos gatawidedum jah þan andhaita im þatei ni ƕanhun kunþa izwis
afleiþiþ fairra mis jus waurkjandans unsibjona ƕazuh nu saei hauseiþ waurda
meina jah taujiþ þo galeiko ina waira frodamma saei gatimrida razn sein ana
staina jah atiddja dalaþ rign jah qemun aƕos jah waiwoun windos jah bistugqun bi
þamma razna jainamma jah ni gadraus unte gasuliþ was ana staina jah ƕazuh saei
hauseiþ waurda meina jah ni taujiþ þo galeikoda mann dwalamma saei gatimrida
razn sein ana malmin jah atiddja dalaþ rign jah qemun aƕos jah waiwoun windos
jah bistugqun bi jainamma razna jah gadraus jah was drus is mikils jah warþ þan
ustauh Iesus þo waurda biabridedun manageins ana laiseinai is was auk laisjands
ins swe waldufni habands jah ni swaswe bokarjos Dalaþ þan atgaggandin imma af
fairgunja laistidedun afar imma iumjons managos jah sai manna þrutsfill habands
durinnands inwait ina qiþands frauja jabai wileis magt mik gahrainjan jah
ufrakjands handu attaitok imma qiþands wiljau wairþ hrains jah suns hrain warþ
þata þrutsfill is jah qaþ imma Iesus saiƕ ei mann ni qiþais ak gagg þuk silban
ataugei gudjin jah atbair giba þoei anabauþ Moses du weitwodiþai im afar uh þan
þata innatgaggandin imma in Kafarnaum duatiddja imma hundafaþs bidjands ina jah
qiþands frauja þiumagus meins ligiþ in garda usliþa harduba balwiþs jah qaþ du
imma Iesus ik qimands gahailja ina jah andhafjands sa hundafaþs qaþ frauja ni im
wairþs ei uf hrot mein inngaggais ak þatainei qiþ waurda jah gahailniþ sa
þiumagus meins jah auk ik manna im habands uf waldufnja meinamma gadrauhtins jah
qiþa du þamma gagg jah gaggiþ jah anþaramma qim jah qimiþ jah du skalka meinamma
tawei þata jah taujiþ gahausjands þan Iesus sildaleikida jah qaþ du þaim
afarlaistjandam amen qiþa izwis ni in Israela swalauda galaubein bigat aþþan
qiþa izwis þatei managai fram urrunsa jah saggqa qimand jah anakumbjand miþ
Abrahama jah Isaka jah Iakoba in þiudangardjai himine iþ þai sunjus
þiudangardjos uswairpanda in riqis þata hindumisto jainar wairþiþ grets jah
krusts tunþiwe jah qaþ Iesus þamma hundafada gagg jah swaswe galaubides wairþai
þus jah gahailnoda sa þiumagus is in jainai ƕeilai jah qimands Iesus in garda
Paitraus jah gasaƕ swaihron is ligandein in heitom jah attaitok handau izos jah
aflailot ija so heito jah urrais jah andbahtida imma at andanahtja þan
waurþanamma atberun du imma daimonarjans managans jah uswarp þans ahmans waurda
jah allans þans ubil habandans gahailida ei usfullnodedi þata gamelido þairh
Esaïan praufetu qiþandan sa unmahtins unsaros usnam jah sauhtins usbar
gasaiƕands þan Iesus managans hiuhmans bi sik haihait galeiþan siponjans hindar
marein jah duatgaggands ains bokareis qaþ du imma laisari laistja þuk þisƕaduh
þadei gaggis jah qaþ du imma Iesus fauhons grobos aigun jah fuglos himinis
sitlans iþ sunus mans ni habaiþ ƕar haubiþ sein anahnaiwjai anþar uh þan siponje
is qaþ du imma frauja uslaubei mis frumist galeiþan jah gafilhan attan meinana
iþ Iesus qaþ du imma laistei afar mis jah let þans dauþans gafilhan seinans
dauþans jah innatgaggandin imma in skip afariddjedun imma siponjos is jah sai
wegs mikils warþ in marein swaswe þata skip gahuliþ wairþan fram wegim iþ is
saislep jah duatgaggandans siponjos is urraisidedun ina qiþandans frauja nasei
unsis fraqistnam jah qaþ du im Iesus ƕa faurhteiþ leitil galaubjandans þanuh
urreisands gasok windam jah marein jah warþ wis mikil iþ þai mans
sildaleikidedun qiþandans ƕileiks ist sa ei jah windos jah marei ufhausjand imma
jah qimandin imma hindar marein in gauja Gairgaisaine gamotidedun imma twai
daimonarjos us hlaiwasnom rinnandans sleidjai filu swaswe ni mahta manna
usleiþan þairh þana wig jainana jah sai hropidedun qiþandans ƕa uns jah þus Iesu
sunau gudis qamt her faur mel balwjan unsis Was uh þan fairra im hairda sweine
managaize haldana iþ þo skohsla bedun ina qiþandans jabai uswairpis uns uslaubei
uns galeiþan in þo hairda sweine jah qaþ du im gaggiþ iþ eis usgaggandans
galiþun in hairda sweine jah sai run gawaurhtedun sis alla so hairda and driuson
in marein jah gadauþnodedun in watnam iþ þai haldandans gaþlauhun jah
galeiþandans gataihun in baurg all bi þans daimonarjans jah sai alla so baurgs
usiddja wiþra Iesu jah gasaiƕandans ina bedun ei usliþi hindar markos ize Jah
gaqemun sik du imma Fareisaieis jah sumai þize bokarje qimandans us
Iairusaulwmim jah gasaiƕandans sumans þize siponje is gamainjaim handum þat ist
unþwahanaim matjandans hlaibans iþ Fareisaieis jah allai Iudaieis niba ufta
þwahand handuns ni matjand habandans anafilh þize sinistane jah af maþla niba
daupjand ni matjand jah anþar ist manag þatei andnemun du haban daupeinins
stikle jah aurkje jah katile jah ligre þaþroh þan frehun ina þai Fareisaieis jah
þai bokarjos duƕe þai siponjos þeinai ni gaggand bi þammei anafulhun þai
sinistans ak unþwahanaim handum matjand hlaif iþ is andhafjands qaþ du im þatei
waila praufetida Esaïas bi izwis þans liutans swe gameliþ ist so managei
wairilom mik sweraiþ iþ hairto ize fairra habaiþ sik mis iþ sware mik blotand
laisjandans laiseinins anabusnins manne afletandans raihtis anabusn gudis habaiþ
þatei anafulhun mannans daupeinins aurkje jah stikle jah anþar galeik swaleikata
manag taujiþ jah qaþ du im waila inwidiþ anabusn gudis ei þata anafulhano izwar
fastaiþ Moses auk raihtis qaþ swerai attan þeinana jah aiþein þeina jah saei
ubil qiþai attin seinamma aiþþau aiþein seinai dauþau afdauþjaidau iþ jus qiþiþ
jabai qiþai manna attin seinamma aiþþau aiþein kaurban þatei ist maiþms þisƕah
þatei us mis gabatnis jah ni fraletiþ ina ni waiht taujan attin seinamma aiþþau
aiþein seinai blauþjandans waurd gudis þizai anabusnai izwarai þoei anafulhuþ
jah galeik swaleikata manag taujiþ jah athaitands alla þo managein qaþ im
hauseiþ mis allai jah fraþjaiþ ni waihts ist utaþro mans inngaggando in ina
þatei magi ina gamainjan ak þata utgaggando us mann þata ist þata gamainjando
mannan jabai ƕas habai ausona hausjandona gahausjai jah þan galaiþ in gard us
þizai managein frehun ina siponjos is bi þo gajukon jah qaþ du im swa jah jus
unwitans sijuþ ni fraþjiþ þammei all þata utaþro inngaggando in mannan ni mag
ina gamainjan unte ni galeiþiþ imma in hairto ak in wamba jah in urrunsa
usgaggiþ gahraineiþ allans matins qaþ uþ þan þatei þata us mann usgaggando þata
gamaineiþ mannan innaþro auk us hairtin manne mitoneis ubilos usgaggand
kalkinassjus horinassjus maurþra þiubja faihufrikeins unseleins liutei aglaitei
augo unsel wajamereins hauhhairtei unwiti þo alla ubilona innaþro usgaggand jah
gagamainjand mannan jah jainþro usstandands galaiþ in markos Twre jah Seidone
jah galeiþands in gard ni wilda witan mannan jah ni mahta galaugnjan
gahausjandei raihtis qino bi ina þizozei habaida dauhtar ahman unhrainjana
qimandei draus du fotum is iþ Iesus qaþ du izai let faurþis sada wairþan barna
unte ni goþ ist niman hlaib barne jah wairpan hundam iþ si andhof imma jah qaþ
du imma jai frauja jah auk hundos undaro biuda matjand af drauhsnom barne jah
qaþ du izai in þis waurdis gagg usiddja unhulþo us dauhtr þeinai jah galeiþandei
du garda seinamma bigat unhulþon usgaggana jah þo dauhtar ligandein ana ligra
jah aftra galeiþands af markom Twre jah Seidone qam at marein Galeilaie miþ
tweihnaim markom Daikapaulaios jah berun du imma baudana stammana jah bedun ina
ei lagidedi imma handau jah afnimands ina af managein sundro lagida figgrans
seinans in ausona imma jah spewands attaitok tuggon is jah ussaiƕands du himina
gaswogida jah qaþ du imma aiffaþa þatei ist uslukn jah sunsaiw usluknodedun imma
hliumans jah andbundnoda bandi tuggons is jah rodida raihtaba jah anabauþ im ei
mann ni qeþeina ƕan filu is im anabauþ mais þamma eis meridedun jah ufarassau
sildaleikidedun qiþandans waila allata gatawida jah baudans gataujiþ gahausjan
jah unrodjandans rodjan In jainaim þan dagam aftra at filu managai managein
wisandein jah ni habandam ƕa matidedeina athaitands siponjans qaþ uh du im
infeinoda du þizai managein unte ju dagans þrins miþ mis wesun jah ni haband ƕa
matjaina jah jabai fraleta ins lausqiþrans du garda ize ufligand ana wiga sumai
raihtis ize fairraþro qemun jah andhofun imma siponjos is ƕaþro þans mag ƕas
gasoþjan hlaibam ana auþidai jah frah ins ƕan managans habaiþ hlaibans iþ eis
qeþun sibun jah anabauþ þizai managein anakumbjan ana airþai jah nimands þans
sibun hlaibans jah awiliudonds gabrak jah atgaf siponjam seinaim ei
atlagidedeina faur jah atlagidedun faur þo managein jah habaidedun fiskans
fawans jah þans gaþiuþjands qaþ ei atlagidedeina jah þans gamatidedun þan jah
sadai waurþun jah usnemun laibos gabruko sibun spwreidans wesun uþ þan þai
matjandans swe fidwor þusundjos jah fralailot ins jah galaiþ sunsaiw in skip miþ
siponjam seinaim jah qam ana fera Magdalan jah urrunnun Fareisaieis jah dugunnun
miþsokjan imma sokjandans du imma taikn us himina fraisandans ina jah
ufswogjands ahmin seinamma qaþ ƕa þata kuni taikn sokeiþ amen qiþa izwis jabai
gibaidau kunja þamma taikne jah afletands ins galeiþands aftra in skip uslaiþ
hindar marein jah ufarmunnodedun niman hlaibans jah niba ainana hlaif ni
habaidedun miþ sis in skipa jah anabauþ im qiþands jah þahtedun miþ sis misso
qiþandans unte hlaibans ni habam jah fraþjands Iesus qaþ du im ƕa þaggkeiþ unte
hlaibans ni habaiþ ni nauh fraþjiþ nih wituþ unte daubata habaiþ hairto izwar
augona habandans ni gasaiƕiþ jah ausona habandans ni gahauseiþ jah ni gamunuþ
þan þans fimf hlaibans gabrak fimf þusundjom ƕan managos tainjons fullos gabruko
usnemuþ qeþun du imma twalif aþþan þan þans sibun hlaibans fidwor þusundjom ƕan
managans spwreidans fullans gabruko usnemuþ iþ eis qeþun sibun jah qaþ du im
ƕaiwa ni nauh fraþjiþ jah qemun in Beþaniin jah berun du imma blindan jah bedun
ina ei imma attaitoki jah fairgreipands handu þis blindins ustauh ina utana
weihsis jah speiwands in augona is atlagjands ana handuns seinos frah ina
ga-seƕi u ƕa jah ussaiƕands qaþ gasaiƕa mans þatei swe bagmans gasaiƕa
gaggandans þaþroh aftra galagida handuns ana þo augona is jah gatawida ina
ussaiƕan jah aftra gasatiþs warþ jah gasaƕ bairhtaba allans jah insandida ina du
garda is qiþands ni in þata weihs gaggais ni mannhun qiþais in þamma wehsa jah
usiddja Iesus jah siponjos is in wehsa Kaisarias þizos Filippaus jah ana wiga
frah siponjans seinans qiþands du im ƕana mik qiþand mans wisan iþ eis andhofun
Iohannen þana daupjand jah anþarai Helian sumai h þan ainana praufete jah is qaþ
du im aþþan jus ƕana mik qiþiþ wisan andhafjands þan Paitrus qaþ du imma þu is
Xristus jah faurbauþ im ei mannhun ni qeþeina bi ina jah dugann laisjan ins
þatei skal sunus mans filu winnan jah uskiusan skulds ist fram þaim sinistam jah
þaim auhumistam gudjam jah bokarjam jah usqiman jah afar þrins dagans usstandan
jah swikunþaba þata waurd rodida jah aftiuhands ina Paitrus dugann andbeitan ina
iþ is gawandjands sik jah gasaiƕands þans siponjans seinans andbait Paitru
qiþands gagg hindar mik Satana unte ni fraþjis þaim gudis ak þaim manne jah
athaitands þo managein miþ siponjam seinaim qaþ du im saei wili afar mis
laistjan inwidai sik silban jah nimai galgan seinana jah laistjai mik saei allis
wili saiwala seina ganasjan fraqisteiþ izai iþ saei fraqisteiþ saiwalai seinai
in meina jah in þizos aiwaggeljons ganasjiþ þo ƕa auk boteiþ mannan jabai
gageigaiþ þana fairƕu allana jah gasleiþeiþ sik saiwalai seinai aiþþau ƕa gibiþ
manna inmaidein saiwalos seinaizos unte saei skamaiþ sik meina jah waurde
meinaize in gabaurþai þizai horinondein jah frawaurhton jah sunus mans skamaiþ
sik is þan qimiþ in wulþau attins seinis miþ aggilum þaim weiham Jah sunsaiw in
maurgin garuni taujandans þai auhumistans gudjans miþ þaim sinistam jah bokarjam
jah alla so gafaurds gabindandans Iesu brahtedun ina at Peilatau jah frah ina
Peilatus þu is þiudans Iudaie iþ is andhafjands qaþ du imma þu qiþis jah
wrohidedun ina þai auhumistans gudjans filu iþ Peilatus aftra frah ina qiþands
niu andhafjis ni waiht sai ƕan filu ana þuk weitwodjand iþ Iesus þanamais waiht
ni andhof swaswe sildaleikida Peilatus iþ and dulþ ƕarjoh fralailot im ainana
bandjan þanei bedun was uh þan sa haitana Barabbas miþ þaim miþ imma drobjandam
gabundans þaiei in auhjodau maurþr gatawidedun jah usgaggandei alla managei
dugunnun bidjan swaswe sinteino tawida im iþ Peilatus andhof im qiþands wileid u
fraleitan izwis þana þiudan Iudaie wissa auk þatei in neiþis atgebun ina þai
auhumistans gudjans iþ þai auhumistans gudjans inwagidedun þo managein ei mais
Barabban fralailoti im iþ Peilatus aftra andhafjands qaþ du im ƕa nu wileiþ ei
taujau þammei qiþiþ þiudan Iudaie iþ eis aftra hropidedun ushramei ina iþ
Peilatus qaþ du im ƕa allis ubilis gatawida iþ eis mais hropidedun ushramei ina
iþ Peilatus wiljands þizai managein fullafahjan fralailot im þana Barabban iþ
Iesu atgaf usbliggwands ei ushramiþs wesi iþ gadrauhteis gatauhun ina innana
gardis þatei ist praitoriaun jah gahaihaitun alla hansa jah gawasidedun ina
paurpurai jah atlagidedun ana ina þaurneina wipja uswindandans jah dugunnun
goljan ina hails þiudan Iudaie jah slohun is haubiþ rausa jah bispiwun ina jah
lagjandans kniwa inwitun ina jah biþe bilailaikun ina andwasidedun ina þizai
paurpurai jah gawasidedun ina wastjom swesaim jah ustauhun ina ei ushramidedeina
ina jah undgripun sumana manne Seimona Kwreinaiu qimandan af akra attan
Alaiksandraus jah Rufaus ei nemi galgan is jah attauhun ina ana Gaulgauþa staþ
þatei ist gaskeiriþ ƕairneins staþs jah gebun imma drigkan wein miþ smwrna iþ is
ni nam jah ushramjandans ina disdailjand wastjos is wairpandans hlauta ana þos
ƕarjizuh ƕa nemi was uh þan ƕeila þridjo jah ushramidedun ina jah was ufarmeli
fairinos is ufarmeliþ sa þiudans Iudaie jah miþ imma ushramidedun twans
waidedjans ainana af taihswon jah ainana af hleidumein is jah usfullnoda þata
gamelido þata qiþando jah miþ unsibjaim rahniþs was jah þai faurgaggandans
wajameridedun ina wiþondans haubida seina jah qiþandans o sa gatairands þo alh
jah bi þrins dagans gatimrjands þo nasei þuk silban jah atsteig af þamma galgin
samaleiko jah þai auhumistans gudjans bilaikandans ina miþ sis misso miþ þaim
bokarjam qeþun anþarans ganasida iþ sik silban ni mag ganasjan sa Xristus sa
þiudans Israelis atsteigadau nu af þamma galgin ei gasaiƕaima jah galaubjaima
jah þai miþushramidans imma idweitidedun imma jah biþe warþ ƕeila saihsto riqis
warþ ana allai airþai und ƕeila niundon jah niundon ƕeilai wopida Iesus stibnai
mikilai qiþands ailoe ailoe lima sibakþanei þatei ist gaskeiriþ guþ meins guþ
meins duƕe mis bilaist jah sumai þize atstandandane gahausjandans qeþun sai
Helian wopeiþ þragjands þan ains jah gafulljands swam akeitis galagjands ana
raus dragkida ina qiþands let ei saiƕam qimai u Helias athafjan ina iþ Iesus
aftra letands stibna mikila uzon jah faurhah als disskritnoda in twa iupaþro und
dalaþ gasaiƕands þan sa hundafaþs sa atstandands in andwairþja is þatei swa
hropjands uzon qaþ bi sunjai sa manna sa sunus was gudis wesun uþ þan qinons
fairraþro saiƕandeins in þaimei was Marja so Magdalene jah Marja Iakobis þis
minnizins jah Iosezis aiþei jah Salome jah þan was in Galeilaia jah laistidedun
ina jah andbahtidedun imma jah anþaros managos þozei miþiddjedun imma in
Iairusalem jah juþan at andanahtja waurþanamma unte was paraskaiwe saei ist
fruma sabbato qimands Iosef af Areimaþaias gaguds ragineis saei was jah silba
beidands þiudangardjos gudis anananþjands galaiþ inn du Peilatau jah baþ þis
leikis Iesuis iþ Peilatus sildaleikida ei is juþan gaswalt jah athaitands þana
hundafaþ frah ina ju u þan gadauþnodedi jah finþands at þamma hundafada fragaf
þata leik Iosefa jah usbugjands lein jah usnimands ita biwand þamma leina jah
galagida ita in hlaiwa þatei was gadraban us staina jah atwalwida stain du daura
þis hlaiwis iþ Marja so Magdalene jah Marja Iosezis seƕun ƕar galagiþs wesi Jah
warþ miþþanei managei anatramp ina du hausjan waurd gudis jah is silba was
standands neƕa saiwa Gainnesaraiþ jah gasaƕ twa skipa standandona at þamma saiwa
iþ fiskjans afgaggandans af im usþwohun natja galaiþ þan in ain þize skipe þatei
was Seimonis haihait ina aftiuhan fairra staþa leitil jah gasitands laisida us
þamma skipa manageins biþeh þan gaandida rodjands qaþ du Seimonau brigg ana
diupiþa jah athahid þo natja izwara du fiskon jah andhafjands Seimon qaþ du imma
talzjand alla naht þairharbaidjandans waiht ni nemum iþ afar waurda þeinamma
wairpam natja jah þata taujandans galukun manageins fiske filu swe natja
dishnupnodedun ize jah bandwidedun gamanam þoei wesun in anþaramma skipa ei
atiddjedeina hilpan ize jah qemun jah gafullidedun ba þo skipa swe sugqun
gaumjands þan Seimon Paitrus draus du kniwam Iesuis qiþands usgagg fairra mis
unte manna frawaurhts im frauja sildaleik auk dishabaida ina jah allans þans miþ
imma in gafahis þize fiske þanzei ganutun samaleiko h þan jah Iakobau jah
Iohannen sununs Zaibaidaiaus þaiei wesun gadailans Seimona jah qaþ du Seimona
Iesus fram himma nu manne siud nutans jah gatiuhandans þo skipa ana airþa
afleitandans allata laistidedun afar imma jah warþ miþþanei was is in ainai
baurge jah sai manna fulls þrutsfillis jah gasaiƕands Iesu driusands ana
andwairþi bad ina qiþands frauja jabai wileis magt mik gahrainjan jah ufrakjands
handu attaitok imma qiþands wiljau wairþ hrains jah suns þata þrutsfill aflaiþ
af imma jah is faurbaud imma ei mann ni qeþi ak gagg jah ataugei þuk silban
gudjin jah atbair imma fram þizai gahraineinai þeinai þatei anabaud Moses du
weitwodiþai im usmernoda þan þata waurd mais bi ina jah garunnun hiuhmans
managai hausjon jah leikinon fram imma sauhte seinaizo iþ is was afleiþands ana
auþidos jah bidjands jah warþ in ainamma dage jah is was laisjands jah wesun
sitandans Fareisaieis jah witodalaisarjos þaiei wesun gaqumanai us allamma haimo
Galeilaias jah Iudaias jah Iairusaulwmon jah mahts fraujins was du hailjan ins
jah sai mans bairandans ana ligra mannan saei was usliþa jah sokidedun ƕaiwa ina
innatbereina jah galagidideina in andwairþja is jah ni bigitandans ƕaiwa
innatbereina ina in manageins ussteigandans ana hrot and skaljos gasatidedun ina
miþ þamma badja in midjaim faura Iesua jah gasaiƕands galaubein ize qaþ du þamma
usliþin manna afleitanda þus frawaurhteis þeinos jah dugunnun þagkjan þai
bokarjos jah Fareisaieis qiþandans ƕas ist sa saei rodeiþ naiteinins ƕas mag
afletan frawaurhtins alja ains guþ ufkunnands þan Iesus mitonins ize andhafjands
qaþ du im ƕa biþagkeiþ in hairtam izwaraim ƕaþar ist azetizo qiþan afletanda þus
frawaurhteis þau qiþan urreis jah gagg aþþan ei witeid þatei waldufni habaid sa
sunus mans ana airþai afletan frawaurhtins qaþ du þamma usliþin du þus qiþa
urreis jah ushafjands þata badi þeinata gagg in gard þeinana jah sunsaiw
usstandands in andwairþja ize ushafjands ana þammei lag galaiþ in gard seinana
mikiljands guþ jah usfilmei dissat allans jah mikilidedun guþ jah fullai waurþun
agisis qiþandans þatei gasaiƕam wulþaga himma daga jah afar þata usiddja jah
gasaƕ motari namin Laiwwi sitandan ana motastada jah qaþ du imma laistei afar
mis jah bileiþands allaim usstandands iddja afar imma jah gawaurhta dauht mikila
Laiwweis imma in garda seinamma jah was managei motarje mikila jah anþaraize
þaiei wesun miþ im anakumbjandans jah birodidedun bokarjos ize jah Fareisaieis
du siponjam is qiþandans duƕe miþ þaim motarjam jah frawaurhtaim matjid jah
drigkid jah andhafjands Iesus qaþ du im ni þaurbun hailai leikeis ak þai
unhailans ni qam laþon garaihtans ak frawaurhtans in idreiga iþ eis qeþun du
imma duƕe siponjos Iohannes fastand ufta jah bidos taujand samaleiko jah
Fareisaiei iþ þai þeinai siponjos matjand jah drigkand ni magud sununs bruþfadis
unte sa bruþfads miþ im ist gataujan fastan aþþan qimand dagos jah þan afnimada
af im sa bruþfads jah þan fastand in jainaim dagam qaþ uh þan jah gajukon du im
þatei ainshun plat snagins niujis ni lagjid ana snagan fairnjana aiþþau jah sa
niuja aftaurnid jah þamma fairnjin ni gatimid þata af þamma niujin jah ainshun
ni giutid wein niujata in balgins fairnjans aiþþau distairid þata niujo wein
þans balgins jah silbo usgutniþ jah þai balgeis fraqistnand ak wein juggata in
balgins niujans giutand jah bajoþs gafastanda jah ainshun drigkandane fairni ni
suns wili jugg qiþiþ auk þata fairnjo batizo ist Gahaitands þan þans twalif
apaustauluns atgaf im maht jah waldufni ufar allaim unhulþom jah sauhtins
gahailjan jah insandida ins merjan þiudangardja gudis jah gahailjan allans þans
unhailans jah qaþ du im ni waiht nimaiþ in wig nih waluns nih matibalg nih hlaib
nih skattans nih þan tweihnos paidos haban jah in þanei gard gaggaiþ þar saljiþ
jah þaþroh usgaggaiþ jah swa managai swe ni andnimaina izwis usgaggandans us
þizai baurg jainai jah mulda af fotum izwaraim afhrisjaiþ du weitwodiþai ana ins
usgaggandans þan þairhiddjedun and haimos wailamerjandans jah leikinondans and
all gahausida þan Herodis sa taitrarkes þo waurþanona fram imma alla jah þahta
unte qeþun sumai þatei Iohannes urrais us dauþaim sumai þan qeþun þatei Helias
ataugida sik sumai uþ þan þatei praufetus sums þize airizane usstoþ jah qaþ
Herodes Iohannau ik haubiþ afmaimait iþ ƕas ist sa bi þanei ik hausja swaleik
jah sokida ina gasaiƕan jah gawandjandans sik apaustauleis usspillodedun imma
swa filu swe gatawidedun jah andnimands ins afiddja sundro ana staþ auþjana
baurgs namnidaizos Baidsaiïdan iþ þos manageins finþandeins laistidedun afar
imma jah andnimands ins rodida du im þo bi þiudangardja gudis jah þans þarbans
leikinassaus gahailida þanuh dags juþan dugann hneiwan atgaggandans þan du imma
þai twalif qeþun du imma fralet þo managein ei galeiþandans in þos bisunjane
haimos jah weihsa saljaina jah bugjaina sis matins unte her in auþjamma stada
sium þanuh qaþ du im gibiþ im jus matjan iþ eis qeþun du imma nist hindar uns
maizo fimf hlaibam jah fiskos twai niba þau þatei weis gaggandans bugjaima allai
þizai manaseidai matins wesun auk swe fimf þusundjos waire qaþ þan du siponjam
seinaim gawaurkeiþ im anakumbjan kubituns ana ƕarjanoh fimf tiguns jah
gatawidedun swa jah gatawidedun anakumbjan allans nimands þan þans fimf hlaibans
jah twans fiskans insaiƕands du himina gaþiuþida ins jah gabrak jah gaf siponjam
du faurlagjan þizai managein jah matidedun jah sadai waurþun allai jah ushafan
warþ þatei aflifnoda im gabruko tainjons twalif jah warþ miþþanei was is
bidjands sundro gamotidedun imma siponjos is jah frah ins qiþands ƕana mik
qiþand wisan þos manageins iþ eis andhafjandans qeþun Iohannen þana daupjand
anþarai þan Heleian sumai þan þatei praufetus sums þize airizane usstoþ qaþ þan
du im aþþan jus ƕana mik qiþiþ wisan andhafjands þan Paitrus qaþ þu is Xristus
sunus gudis iþ is þan gaƕotjands im faurbauþ ei mann ni qiþeina þata qiþands
þatei skal sunus mans manag winnan jah uskusans fram sinistam wairþan jah gudjam
jah bokarjam jah usqiman jah þridjin daga urreisan qaþ þan du allaim jabai ƕas
wili afar mis gaggan afaikai sik silban jah nimai galgan seinana dag ƕanoh jah
laistjai mik saei allis wili saiwala seina nasjan fraqisteiþ izai aþþan saei
fraqisteiþ saiwalai seinai in meina ganasjiþ þo ƕo allis þaurfte gataujiþ sis
manna gageigands þo manased alla iþ sis silbin fraqistjands aiþþau gasleiþjands
saei allis skamaiþ sik meina aiþþau meinaize waurde þizuh sunus mans skamaid sik
biþe qimiþ in wulþu seinamma jah attins jah þize weihane aggele qiþ uh þan izwis
sunja sind sumai þize her standandane þaiei ni kausjand dauþau unte gasaiƕand
þiudinassau gudis waurþun þan afar þo waurda swe dagos ahtau ganimands Paitru
jah Iakobu jah Iohannen usiddja in fairguni bidjan jah warþ miþþanei baþ is
siuns andwairþjis is anþara jah gawaseins is ƕeita skeinandei jah sai wairos
twai miþrodidedun imma þaiei wesun Moses jah Helias þai gasaiƕanans in wulþau
qeþun urruns is þoei skulda usfulljan in Iairusalem iþ Paitrus jah þai miþ imma
wesun kauridai slepa gawaknandans þan gaseƕun wulþu is jah þans twans wairans
þans miþstandandans imma jah warþ miþþanei afskaiskaidun sik af imma qaþ Paitrus
du Iesua talzjand god ist unsis her wisan jah gawaurkjaima hleiþros þrins aina
þus jah aina Mose jah aina Helijin ni witands ƕa qiþiþ þata þan imma qiþandin
warþ milhma jah ufarskadwida ins faurhtidedun þan in þammei jainai qemun in
þamma milhmin jah stibna warþ us þamma milhmin qiþandei sa ist sunus meins sa
liuba þamma hausjaiþ jah miþþanei warþ so stibna bigitans warþ Iesus ains jah
eis þahaidedun jah mann ni gataihun in jainaim dagam ni waiht þizei gaseƕun warþ
þan in þamma afardaga dalaþ atgaggandam im af fairgunja gamotida imma manageins
filu jah sai manna us þizai managein ufwopida qiþands laisari bidja þuk insaiƕan
du sunu meinamma unte ainaha mis ist jah sai ahma nimiþ ina unhrains jah anaks
hropeiþ jah tahjiþ ina miþ ƕaþon jah halisaiw aflinniþ af imma gabrikands ina
jah baþ siponjans þeinans ei usdribeina imma jah ni mahtedun andhafjands þan
Iesus qaþ o kuni ungalaubjando jah inwindo und ƕa siau at izwis jah þulau izwis
attiuh þana sunu þeinana hidrei þaruh nauhþan duatgaggandin imma gabrak ina sa
unhulþa jah tahida gaƕotida þan Iesus ahmin þamma unhrainjin jah gahailida þana
magu jah atgaf ina attin is usfilmans þan waurþun allai ana þizai mikilein gudis
at allaim þan sildaleikjandam bi alla þoei gatawida Iesus qaþ þan du siponjam
seinaim lagjiþ jus in ausona izwara þo waurda unte sunus mans skulds ist atgiban
in handuns manne iþ eis ni froþun þamma waurda jah was gahuliþ faura im ei ni
froþeina imma jah ohtedun fraihnan ina bi þata waurd galaiþ þan mitons in ins
þata ƕarjis þau ize maists wesi iþ Iesus gasaiƕands þo miton hairtins ize
fairgreipands barn gasatida faura sis jah qaþ du im saƕazuh saei andnimiþ þata
barn ana namin meinamma mik andnimiþ jah saƕazuh saei mik andnimiþ andnimiþ þana
sandjandan mik unte sa minnista wisands in allaim izwis sa wairþiþ mikils
andhafjands þan Iohannes qaþ talzjand gaseƕum sumana ana þeinamma namin
usdreibandan unhulþons jah waridedun imma unte ni laisteiþ miþ unsis jah qaþ du
im Iesus ni warjiþ unte saei nist wiþra izwis faur izwis ist ni ainshun auk ist
manne saei ni gawaurkjai maht in namin meinamma warþ þan in þammei usfulnodedun
dagos andanumtais is jah is andwairþi seinata gatulgida du gaggan in Iairusalem
jah insandida airuns faura sis jah gaggandans galiþun in haim Samareite swe
manwjan imma jah ni andnemun ina unte andwairþi is was gaggando du Iairusalem
gasaiƕandans þan siponjos is Iakobus jah Iohannes qeþun frauja wileiz u ei
qiþaima fon atgaggai us himina jah fraqimai im swe jah Heleias gatawida
gawandjands þan gasok im jah qaþ du im niu wituþ ƕis ahmane sijuþ unte sunus
mans ni qam saiwalom qistjan ak nasjan jah iddjedun in anþara haim warþ þan
gaggandam im in wiga qaþ sums du imma laistja þuk þisƕaduh þadei gaggis frauja
jah qaþ du imma Iesus fauhons grobos aigun jah fuglos himinis sitlans iþ sunus
mans ni habaiþ ƕar haubiþ galagjai qaþ þan du anþaramma laistei mik iþ is qaþ
frauja uslaubei mis galeiþan faurþis jah usfilhan attan meinana qaþ þan du imma
Iesus let þans dauþans usfilhan seinans nawins iþ þu gagg jah gaspillo
þiudangardja gudis qaþ þan jah anþar laistja þuk frauja iþ faurþis uslaubei mis
andqiþan þaim þaiei sind in garda meinamma qaþ þan du imma Iesus ni manna
uslagjands handu seina ana hohan jah saiƕands aftra gatils ist in þiudangardja
gudis Afar uþ þan þata ustaiknida frauja jah anþarans sibuntehund jah insandida
ins twans ƕanzuh faura andwairþja seinamma in all baurge jah stade þadei munaida
is gaggan qaþ uh þan du im asans managa iþ waurstwjans fawai bidjiþ nu fraujan
asanais ei ussatjai waurstwjans in þo asan seina gaggiþ sai ik insandja izwis
swe lamba in midumai wulfe ni bairaiþ pugg nih matibalg nih gaskohi ni mannanhun
bi wig goljaiþ in þane gardei inngaggaiþ frumist qiþaiþ gawairþi þamma garda jah
jabai sijai jainar sunus gawairþjis gaƕeilaiþ sik ana imma gawairþi izwar iþ
jabai ni du izwis gawandjai in uh þan þamma garda wisaiþ matjandans jah
driggkandans þo at im wairþs auk ist waurstwja mizdons seinaizos ni faraiþ us
garda in gard jah in þoei baurge gaggaiþ jah andnimaina izwis matjaiþ þata
faurlagido izwis jah lekinoþ þans in izai siukans jah qiþiþ du im atneƕida ana
izwis þiudangardi gudis iþ in þoei baurge inngaggaiþ jah ni andnimaina izwis
usgaggandans ana fauradaurja izos qiþaiþ jah stubju þana gahaftnandan unsis us
þizai baurg izwarai ana fotuns unsarans afhrisjam izwis sweþauh þata witeiþ
þatei atneƕida sik ana izwis þiudangardi gudis qiþa izwis þatei Saudaumjam in
jainamma daga sutizo wairþiþ þau þizai baurg jainai wai þus Kaurazein wai þus
Baiþsaïdan Unte iþ in Twrai jah Seidonai waurþeina mahteis þozei waurþun in
izwis airis þau in sakkum jah azgon sitandeins gaïdreigodedeina sweþauh Twrai
jah Seidonai sutizo wairþiþ in daga stauos þau izwis jah þu Kafarnaum þu und
himin ushauhido und halja gadrausjaza saei hauseiþ izwis mis hauseiþ jah saei
ufbrikiþ izwis mis ufbrikiþ iþ saei ufbrikiþ mis ufbrikiþ þamma sandjandin mik
gawandidedun þan sik þai sibuntehund miþ fahedai qiþandans frauja jah unhulþons
ufhausjand unsis in namin þeinamma qaþ þan du im gasaƕ Satanan swe lauhmunja
driusandan us himina sai atgaf izwis waldufni trudan ufaro waurme jah skaurpjono
jah ana allai mahtai fijandis jah waihte ainohun izwis ni gaskaþjiþ sweþauh
þamma ni faginoþ ei þai ahmans izwis ufhausjand iþ faginod in þammei namna
izwara gamelida sind in himinam in uh þizai ƕeilai swegnida ahmin Iesus jah qaþ
andhaita þus atta frauja himinis jah airþos unte affalht þo faura snutraim jah
frodaim jah andhulides þo niuklahaim Jai atta unte swa warþ galeikaiþ in
andwairþja þeinamma jah gawandiþs du siponjam seinaim qaþ all mis atgiban ist
fram attin meinamma jah ni ƕashun kann ƕas ist sunus alja atta jah ƕas ist atta
alja sunus jah þammei wili sunus andhuljan jah gawandiþs du siponjam seinaim
sundro qaþ audaga augona þoei saiƕand þoei jus saiƕiþ qiþa auk izwis þatei
managai praufeteis jah þiudanos wildedun saiƕan þatei jus saiƕiþ jah ni gaseƕun
jah hausjan þatei jus hauseiþ jah ni gahausidedun jah sai witodafasteis sums
ustoþ fraisands ina jah qiþands laisari ƕa taujands libainais aiweinons arbja
wairþa þaruh qaþ du imma in witoda ƕa gameliþ ist ƕaiwa ussiggwis iþ is
andhafjands qaþ frijos fraujan guþ þeinana us allamma hairtin þeinamma jah us
allai saiwalai þeinai jah us allai mahtai þeinai jah us allai gahugdai þeinai
jah neƕundjan þeinana swe þuk silban þanuh qaþ du imma raihtaba andhoft þata
tawei jah libais iþ is wiljands uswaurhtana sik domjan qaþ du Iesua an ƕas ist
mis neƕundja andhafjands þan Iesus qaþ manna sums galaiþ af Iairusalem in
Iaireikon jah in waidedjans frarann þaiei jah biraubodedun ina jah banjos
analagjandans Jah inngaleiþands þairhlaiþ Iaireikon jah sai guma namin haitans
Zakkaius sah was fauramaþleis motarje jah was gabigs jah sokida gasaiƕan Iesu
ƕas wesi jah ni mahta faura managein unte wahstau leitils was jah biþragjands
faur usstaig ana smakkabagm ei gaseƕi ina unte is and þata munaida þairhgaggan
jah biþe qam ana þamma stada insaiƕands iup Iesus gasaƕ ina jah qaþ du imma
Zakkaiu sniumjands dalaþ atsteig himma daga auk in garda þeinamma skal ik wisan
jah sniumjands atstaig jah andnam ina faginonds jah gasaiƕandans allai
birodidedun qiþandans þatei du frawaurhtis mans galaiþ ussaljan standands þan
Zakkaius qaþ du fraujin sai halbata aiginis meinis frauja gadailja unledaim jah
jabai ƕis ƕa afholoda fidurfalþ fragilda qaþ þan du imma Iesus þatei himma daga
naseins þamma garda warþ unte jah sa sunus Abrahamis ist qam auk sunus mans
sokjan jah nasjan þans fralusanans at gahausjandam þan im þata biaukands qaþ
gajukon bi þatei neƕa Iairusalem was jah þuhta im ei suns skulda wesi
þiudangardi gudis gaswikunþjan qaþ þan manna sums godakunds gaggida landis
franiman sis þiudangardja jah gawandida sik athaitands þan taihun skalkans
seinans atgaf im taihun dailos jah qaþ du im kaupoþ unte ik qimau iþ baurgjans
is fijaidedun ina jah insandidedun airu afar imma qiþandans ni wileima þana
þiudanon ufar unsis jah warþ biþe atwandida sik aftra andnimands þiudangardja
jah haihait wopjan du sis þans skalkans þaimei atgaf þata silubr ei gakunnaidedi
ƕa ƕarjizuh gawaurhtedi qam þan sa frumista qiþands frauja skatts þeins
gawaurhta taihun skattans jah qaþ du imma waila goda skalk unte in leitilamma
wast triggws sijais waldufni habands ufar taihun baurgim jah qam anþar qiþands
frauja skatts þeins gawaurhta fimf skattans qaþ þan jah du þamma jah þu sijais
ufaro fimf baurgim jah sums qam qiþands frauja sai sa skatts þeins þanei habaida
galagidana in fanin nimis þatei ni lagides jah sneiþis þatei ni saisost jah qaþ
du imma us munþa þeinamma stoja þuk unselja skalk jah lata wisseis þatei ik
manna hardus im nimands þatei ni lagida jah sneiþands þatei ni saiso jah duƕe ni
atlagides þata silubr mein du skattjam jah ik qimands miþ wokra galausidedjau
þata jah du þaim faurastandandam qaþ nimiþ af imma þana skatt jah gibiþ þamma
þos taihun dailos habandin jah qeþun du imma frauja habaiþ taihun dailos qiþa
allis izwis þatei ƕarjammeh habandane gibada iþ af þamma unhabandin jah þatei
habaiþ afnimada af imma aþþan sweþauh fijands meinans jainans þaiei ni wildedun
mik þiudanon ufar sis briggiþ her jah usqimiþ faura mis jah qiþands þata iddja
fram usgaggands in Iairusaulwma jah warþ biþe neƕa was Beþsfagein jah Beþanijin
at fairgunja þatei haitada alewjo insandida twans siponje seinaize qiþands
gaggats in þo wiþrawairþon haim in þizaiei inngaggandans bigitats fulan asilaus
gabundanana ana þammei ni ainshun aiw manne sat andbindandans ina attiuhiþ jah
jabai ƕas inqis fraihnai duƕe andbindiþ swa qiþaits du imma þatei frauja þis
gairneiþ galeiþandans þan þai insandidans bigetun swaswe qaþ du im andbindandam
þan im þana fulan qeþun þai fraujans þis du im duƕe andbindats þana fulan iþ eis
qeþun fraujin þaurfts þis ist jah attauhun þana fulan Iesua jah uswairpandans
wastjos seinos ana þana fulan ussatidedun Iesu gaggandin þan imma ufstrawidedun
wastjom seinaim ana wiga biþe þan is neƕa was juþan at ibdaljin þis fairgunjis
alewabagme dugunnun alakjo managei siponje faginondans hazjan guþ stibnai
mikilai in allaizo þoze seƕun mahte qiþandans þiuþida sa qimanda þiudans in
namin fraujins gawairþi in himina jah wulþus in hauhistjam jah sumai Fareisaie
us þizai managein qeþun du imma laisari sak þaim siponjam þeinaim jah
andhafjands qaþ du im qiþa izwis þatei jabai þai slawand stainos hropjand jah
sunsei neƕa was gasaiƕands þo baurg gaigrot bi þo qiþands þatei iþ wissedeis jah
þu in þamma daga þeinamma þo du gawairþja þeinamma iþ nu gafulgin ist faura
augam þeinaim þatei qimand dagos ana þus jah bigraband fijands þeinai grabai þuk
jah bistandand þuk jah biwaibjand þuk allaþro jah airþai þuk gaïbnjand jah barna
þeina in þus jah ni letand in þus stain ana staina in þizei ni ufkunþes þata mel
niuhseinais þeinaizos jah galeiþands in alh dugann uswairpan þans frabugjandans
in izai jah bugjandans qiþands du im gameliþ ist þatei gards meins gards bido
ist iþ jus ina gatawideduþ du filegrja þiube jah was laisjands daga ƕammeh in
þizai alh iþ þai auhmistans gudjans jah bokarjos sokidedun ina usqistjan jah þai
frumistans manageins jah ni bigetun ƕa gatawidedeina managei auk alakjo hahaida
du hausjan imma in Beþanijin þarei was Lazarus sa dauþa þanei urraisida us
dauþaim Iesus þaruh gawaurhtedun imma nahtamat jainar jah Marþa andbahtida iþ
Lazarus was sums þize anakumbjandane miþ imma iþ Marja nam pund balsanis nardaus
pistikeinis filugalaubis jah gasalboda fotuns Iesua jah biswarb fotuns is skufta
seinamma iþ sa gards fulls warþ daunais þizos salbonais qaþ þan ains þize
siponje is Judas Seimonis sa Iskariotes izei skaftida sik du galewjan ina duƕe
þata balsan ni frabauht was in ·t· skatte jah fradailiþ wesi þarbam þat uþ þan
qaþ ni þeei ina þize þarbane kara wesi ak unte þiubs was jah arka habaida jah
þata innwaurpano bar qaþ þan Iesus let ija in dag gafilhis meinis fastaida þata
iþ þans unledans sinteino habaiþ miþ izwis iþ mik ni sinteino habaiþ fanþ þan
manageins filu Iudaie þatei Iesus jainar ist jah qemun ni in Iesuis ainis ak ei
jah Lazaru seƕeina þanei urraisida us dauþaim munaidedun uþ þan auk þai
auhumistans gudjans ei jah Lazarau usqemeina unte managai in þis garunnun
Iudaiei jah galaubidedun Iesua iftumin daga manageins filu sei qam at dulþai
gahausjandans þatei qimiþ Iesus in Iairausaulwmai nemun astans peikabagme jah
urrunnun wiþragamotjan imma jah hropidedun osanna þiuþida sa qimanda in namin
fraujins þiudans Israelis bigat þan Iesus asilu jah gasat ana ina swaswe ist
gameliþ dauhtar Sion sai þiudans þeins qimiþ sitands ana fulin asilaus þat uþ
þan ni kunþedun siponjos is frumist ak biþe gasweraiþs was Iesus þanuh
gamundedun þatei þata was du þamma gameliþ jah þata gatawidedun imma weitwodida
þan so managei sei was miþ imma þan Lazaru wopida us hlaiwa jah urraisida ina us
dauþaim duþþe iddjedun gamotjan imma managei unte hausidedun ei gatawidedi þo
taikn þanuh þai Fareisaieis qeþun du sis misso saiƕiþ þatei ni boteiþ waiht sai
so manaseds afar imma galaiþ wesun uþ þan sumai þiudo þize urrinnandane ei
inwiteina in þizai dulþai þai atiddjedun du Filippau þamma fram Beþsaeida
Galeilaie jah bedun ina qiþandans frauja wileima Iesu gasaiƕan gaggiþ Filippus
jah qiþiþ du Andraiin jah aftra Andraias jah Filippus qeþun du Iesua iþ Iesus
andhof im qiþands qam ƕeila ei sweraidau sunus mans amen amen qiþa izwis nibai
kaurno ƕaiteis gadriusando in airþa gaswiltiþ silbo ainata aflifniþ iþ jabai
gaswiltiþ manag akran bairiþ saei frijoþ saiwala seina fraqisteiþ izai jah saei
fiaiþ saiwala seina in þamma fairƕau in libainai aiweinon bairgiþ izai jabai mis
ƕas andbahtjai mik laistjai jah þarei im ik þaruh sa andbahts meins wisan habaiþ
jah jabai ƕas mis andbahtiþ sweraiþ ina atta nu saiwala meina gadrobnoda jah ƕa
qiþau atta nasei mik us þizai ƕeilai akei duþþe qam in þizai ƕeilai atta hauhei
namo þeinata qam þan stibna us himina jah hauhida jah aftra hauhja managei þan
sei stoþ gahausjandei qeþun þeiƕon wairþan sumai h qeþun aggilus du imma rodida
andhof Iesus jah qaþ ni in meina so stibna warþ ak in izwara nu staua ist þizai
manasedai nu sa reiks þis fairƕaus uswairpada ut jah ik jabai ushauhjada af
airþai alla atþinsa du mis þat uþ þan qaþ bandwjands ƕileikamma dauþau skulda
gadauþnan andhof imma so managei weis hausidedum ana witoda þatei Xristus sijai
du aiwa jah ƕaiwa þu qiþis þatei skulds ist ushauhjan sa sunus mans ƕas ist sa
sunus mans qaþ þan du im Iesus nauh leitil mel liuhaþ in izwis ist gaggiþ þande
liuhaþ habaiþ ei riqiz izwis ni gafahai jah saei gaggiþ in riqiza ni wait ƕaþ
gaggiþ þande liuhaþ habaiþ galaubeiþ du liuhada ei sunjus liuhadis wairþaiþ þata
rodida Iesus jah galaiþ jah gafalh sik faura im swa filu imma taikne gataujandin
in andwairþja ize ni galaubidedun imma ei þata waurd Esaeiins praufetaus
usfullnodedi þatei qaþ frauja ƕas galaubida hauseinai unsarai jah arms fraujins
ƕamma andhuliþs warþ duþþe ni mahtedun galaubjan unte aftra qaþ Esaeias
gablindida ize augona jah gadaubida ize hairtona ei ni gaumidedeina augam jah
froþeina hairtin jah gawandidedeina jah ganasidedjau ins þata qaþ Esaeias þan
saƕ wulþu is jah rodida bi ina þanuh þan sweþauh jah us þaim reikam managai
galaubidedun du imma akei faura Fareisaium ni andhaihaitun ei us swnagogei ni
uswaurpanai waurþeina frijodedun auk mais hauhein manniska þau hauhein gudis iþ
Iesus hropida jah qaþ saei galaubeiþ du mis ni galaubeiþ du mis ak du þamma
sandjandin mik jah saei saiƕiþ mik saiƕiþ þana sandjandan mik ik liuhad in þamma
fairƕau qam ei ƕazuh saei galaubjai du mis in riqiza ni wisai jah jabai ƕas
meinaim hausjai waurdam jah galaubjai ik ni stoja ina nih þan qam ei stojau
manased ak ei ganasjau manased saei frakann mis jah ni andnimiþ waurda meina
habaid þana stojandan sik waurd þatei rodida þata stojiþ ina in spedistin daga
unte ik us mis silbin ni rodida ak saei sandida mik atta sah mis anabusn atgaf
qaþ ni allai hrainjai sijuþ Biþeh þan usþwoh fotuns ize jah nam wastjos seinos
anakumbjands aftra qaþ du im witud u ƕa gatawida izwis jus wopeid mik laisareis
jah frauja waila qiþiþ im auk jabai nu ik usþwoh izwis fotuns frauja jah
laisareis jah jus skuluþ izwis misso þwahan fotuns du frisahtai auk atgaf izwis
ei swaswe ik gatawida izwis swa jus taujaiþ amen amen qiþa izwis nist skalks
maiza fraujin seinamma nih apaustaulus maiza þamma sandjandin sik þande þata
wituþ audagai sijuþ jabai taujiþ þata ni bi allans izwis qiþa ik wait ƕarjans
gawalida ak ei usfulliþ waurþi þata gamelido saei matida miþ mis hlaib ushof ana
mik fairzna seina fram himma qiþa izwis faurþizei waurþi ei biþe wairþai
galaubjaiþ þatei ik im amen amen qiþa izwis saei andnimiþ þana þanei ik insandja
mik andnimiþ iþ saei mik andnimiþ andnimiþ þana sandjandan mik þata qiþands
Iesus indrobnoda ahmin jah weitwodida jah qaþ amen amen qiþa izwis þatei ains
izwara galeweiþ mik þanuh seƕun du sis misso þai siponjos þagkjandans bi ƕarjana
qeþi was uh þan anakumbjands ains þize siponje is in barma Iesuis þanei frijoda
Iesus bandwid uh þan þamma Seimon Paitrus du fraihnan ƕas wesi bi þanei qaþ
anakumbida þan jains swa ana barma Iesuis qaþ uh imma frauja ƕas ist andhof
Iesus sa ist þammei ik ufdaupjands þana hlaif giba jah ufdaupjands þana hlaif
gaf Iudin Seimonis Skariotau jah afar þamma hlaiba þan galaiþ in jainana Satana
qaþ þan du imma Iesus þatei taujis tawei sprauto þatuh þan ainshun ni wissa þize
anakumbjandane duƕe qaþ imma sumai mundedun ei unte arka habaida Iudas þatei
qeþi imma Iesus bugei þizei þaurbeima du dulþai aiþþau þaim unledam ei ƕa gibau
biþe andnam þana hlaib jains suns galaiþ ut was uh þan nahts þan galaiþ ut qaþ
þan Iesus nu gasweraids warþ sunus mans jah guþ hauhiþs ist in imma jabai nu guþ
hauhiþs ist in imma jah guþ hauheiþ ina in sis jah suns hauhida ina barnilona
nauh leitil mel miþ izwis im sokeiþ mik jah swaswe qaþ du Iudaium ei þadei ik
gagga jus ni maguþ qiman jah izwis qiþa nu anabusn niuja giba izwis ei frijoþ
izwis misso swe ik frijoda izwis þei jah jus frijoþ misso izwis bi þamma
ufkunnand allai þei meinai siponjos sijuþ jabai friaþwa habaid miþ izwis misso
þanuh qaþ du imma Seimon Paitrus frauja ƕad gaggis andhafjands Iesus qaþ þadei
ik gagga ni magt mik nu laistjan iþ biþe laisteis þaruh Paitrus qaþ du imma
frauja duƕe ni mag þuk laistjan nu saiwala meina faur þuk lagja andhof Iesus
saiwala þeina faur mik lagjis amen amen qiþa þus þei hana ni hrukeiþ unte þu mik
afaikis kunnan þrim sinþam þata qiþands Iesus usiddja miþ siponjam seinaim ufar
rinnon þo Kaidron þarei was aurtigards in þanei galaiþ Iesus jah siponjos is
wiss uh þan jah Iudas sa galewjands ina þana stad þatei ufta gaïddja Iesus
jainar miþ siponjam seinaim iþ Iudas nam hansa jah þize gudjane jah Fareisaie
andbahtans iddj uh jaindwairþs miþ skeimam jah haizam jah wepnam iþ Iesus
witands alla þoei qemun ana ina usgaggands ut qaþ im ƕana sokeiþ andhafjandans
imma qeþun Iesu þana Nazoraiu þaruh qaþ im Iesus ik im stoþ uh þan jah Iudas sa
lewjands ina miþ im þaruh swe qaþ im þatei ik im galiþun ibukai jah gadrusun
dalaþ þaþroh þan ins aftra frah ƕana sokeiþ iþ eis qeþun Iesu þana Nazoraiu
andhof Iesus qaþ izwis þatei ik im jabai nu mik sokeiþ letiþ þans gaggan ei
usfullnodedi þata waurd þatei qaþ ei þanzei atgaft mis ni fraqistida ize
ainummehun iþ Seimon Paitrus habands hairu uslauk ina jah sloh þis auhumistins
gudjins skalk jah afmaimait imma auso taihswo sah þan haitans was namin Malkus
þaruh qaþ Iesus du Paitrau lagei þana hairu in fodr stikl þanei gaf mis atta niu
drigkau þana þaruh hansa jah sa þusundifaþs jah andbahtos Iudaie undgripun Iesu
jah gabundun ina jah gatauhun ina du Annin frumist sa was auk swaihra Kajafin
saei was auhumists weiha þis ataþnjis was uh þan Kajafa saei garaginoda Iudaium
þatei batizo ist ainana mannan fraqistjan faur managein þaruh laistida Iesu
Seimon Paitrus jah anþar siponeis sah þan siponeis was kunþs þamma gudjin jah
miþinngalaiþ miþ Iesua in rohsn þis gudjins iþ Paitrus stoþ at daurom uta þaruh
usiddja ut sa siponeis anþar saei was kunþs þamma gudjin jah qaþ daurawardai jah
attauh inn Paitru þaruh qaþ jaina þiwi so daurawardo du Paitrau ibai jah þu þize
siponje is þis mans iþ is qaþ ni im þaruh stoþun skalkos jah andbahtos haurja
waurkjandans unte kald was jah warmidedun sik jah þan was miþ im Paitrus
standands jah warmjands sik iþ sa auhumista gudja frah Iesu bi siponjans is jah
bi laisein is andhof imma Iesus ik andaugjo rodida manasedai ik sinteino laisida
in gaqumþai jah in gudhusa þarei sinteino Iudaieis gaqimand jah þiubjo ni rodida
waiht ƕis mik fraihnis fraihn þans hausjandans ƕa rodidedjau du im sai þai witun
þatei qaþ ik iþ þata qiþandin imma sums andbahte atstandands gaf slah lofin
Iesua qaþ uh swa u andhafjis þamma reikistin gudjin andhof imma Iesus jabai
ubilaba rodida weitwodei bi þata ubil aiþþau jabai waila duƕe mik slahis þanuh
insandida ina Annas gabundanana du Kajafin þamma maistin gudjin iþ Seimon
Paitrus was standands jah warmjands sik þaruh qeþun du imma niu jah þu þize
siponje þis is iþ is afaiaik jah qaþ ne ni im qaþ sums þize skalke þis maistins
gudjins sah niþjis was þammei afmaimait Paitrus auso niu þuk saƕ ik in
aurtigarda miþ imma þaruh aftra afaiaik Paitrus jah suns hana hrukida iþ eis
tauhun Iesu fram Kajafin in praitoriaun þanuh was maurgins iþ eis ni iddjedun in
praitoriaun ei ni bisaulnodedeina ak matidedeina pasxa þaruh atiddja ut Peilatus
du im jah qaþ ƕo wrohe bairiþ ana þana mannan andhofun jah qeþun du imma nih
wesi sa ubiltojis ni þau weis atgebeima þus ina þaruh qaþ im Peilatus nimiþ ina
jus jah bi witoda izwaramma stojiþ ina iþ eis qeþun uh du imma Iudaieis unsis ni
skuld ist usqiman manne ainummehun ei waurd fraujins usfullnodedi þatei qaþ
bandwjands ƕileikamma dauþau skulda gaswiltan þaruh galaiþ in praitauria aftra
Peilatus jah wopida Iesu qaþ uh imma þu is þiudans Iudaie andhof Iesus ab u þus
silbin þu þata qiþis þau anþarai þus qeþun bi mik andhof Peilatus waitei ik
Iudaius im so þiuda þeina jah gudjans anafulhun þuk mis ƕa gatawides andhof
Iesus þiudangardi meina nist us þamma fairƕau iþ us þamma fairƕau wesi meina
þiudangardi aiþþau andbahtos meinai usdaudidedeina ei ni galewiþs wesjau Iudaium
iþ nu þiudangardi meina nist þaþro þaruh qaþ imma Peilatus an nuh þiudans is þu
andhafjands Iesus qaþ þu qiþis ei þiudans im ik ik du þamma gabaurans im jah du
þamma qam in þamma fairƕau ei weitwodjau sunjai ƕazuh saei ist sunjos hauseiþ
stibnos meinaizos þanuh qaþ imma Peilatus ƕa ist so sunja jah þata qiþands aftra
galaiþ ut du Iudaium jah qaþ im ik ainohun fairino ni bigita in þamma iþ ist
biuhti izwis ei ainana izwis fraletau in pasxa wileid u nu ei fraletau izwis
þana þiudan Iudaie iþ eis hropidedun aftra allai qiþandans ne þana ak Barabban
sah þan was sa Barabba waidedja Broþrjus sa raihtis wilja meinis hairtins jah
bida du guda bi ins du naseinai weitwodja auk im þatei aljan gudis haband akei
ni bi kunþja unkunnandans auk gudis garaihtein jah seina garaihtein sokjandans
stiurjan garaihtein gudis ni ufhausidedun ustauhts auk witodis Xristus du
garaihtein allaim þaim galaubjandam Moses auk meleiþ þo garaihtein us witoda
þatei sa taujands þo manna libaiþ in izai iþ so us galaubeinai garaihtei swa
qiþiþ ni qiþais in hairtin þeinamma ƕas ussteigiþ in himin þat ist Xristu dalaþ
attiuhan aiþþau ƕas gasteigiþ in afgrundiþa þat ist Xristu us dauþaim iup
ustiuhan akei ƕa qiþiþ neƕa þus þata waurd ist in munþa þeinamma jah in hairtin
þeinamma þat ist waurd galaubeinais þatei merjam þei jabai andhaitis in munþa
þeinamma fraujin Iesu jah galaubeis in hairtin þeinamma þatei guþ ina urraisida
us dauþaim ganisis hairto auk galaubeiþ du garaihtiþai iþ munþa andhaitada du
ganistai qiþiþ auk þata gameliþ ƕazuh sa galaubjands du imma ni gaaiwiskoda ni
auk ist gaskaideins Iudaiaus jah Krekis sa sama auk frauja allaize gabigs in
allans þans bidjandans sik ƕazuh auk saei anahaitiþ bidai namo fraujins ganisiþ
ƕaiwa nu bidjand du þammei ni galaubidedun aiþþau ƕaiwa galaubjand þammei ni
hausidedun iþ ƕaiwa hausjand inu merjandan iþ ƕaiwa merjand niba insandjanda
swaswe gameliþ ist ƕaiwa skaunjai fotjus þize spillondane gawairþi þize
spillondane þiuþ akei ni allai ufhausidedun aiwaggeljon Esaïas auk qiþiþ frauja
ƕas galaubida hauseinai unsarai þannu galaubeins us gahauseinai iþ gahauseins
þairh waurd Xristaus akei qiþa ibai ni hausidedun raihtis and alla airþa galaiþ
drunjus ize jah and andins midjungardis waurda ize akei qiþa ibai Israel ni fanþ
frumist Moses qiþiþ ik in aljana izwis brigga in unþiudom in þiudai
unfraþjandein in þwairhein izwis brigga iþ Esaïas anananþeiþ jah qiþiþ bigitans
warþ þaim mik ni gasokjandam swikunþs warþ þaim mik ni gafraihnandam iþ du
Israela qiþiþ allana dag usbraidida þos handuns meinos du managein
ungalaubjandein jah andstandandein Qiþa nu ibai afskauf guþ arbja seinamma nis
sijai jah auk ik Israeleites im ei gadruseina nis sijai ak þizai ize missadedai
ganists þiudom du in aljana briggan ins iþ jabai missadeds ize gabei fairƕau jah
wanains ize gabei þiudom ƕan mais fullo ize izwis auk qiþa þiudom swa lagga swe
ik im þiudo apaustaulus andbahti mein mikilja ei ƕaiwa in aljana briggau leik
mein jah ganasjau sumans us im jabai auk uswaurpa ize gabei fairƕaus ƕa so
andanumts nibai libains us dauþaim þandei ufarskafts weiha jah daigs jah jabai
waurts weiha jah astos iþ jabai sumai þize aste usbruknodedun iþ þu wilþeis
alewabagms wisands intrusgiþs warst in ins jah gamains þizai waurhtai jah
smairþra alewabagmis warst ni ƕop ana þans astans iþ jabai ƕopis ni þu þo waurt
bairis ak so waurts þuk qiþais nu usbruknodedun astos ei ik intrusgjaidau waila
ungalaubeinai usbruknodedun iþ þu galaubeinai gastost ni hugei hauhaba ak ogs
þandei guþ þans us gabaurþai astans ni freidida ibai aufto ni þuk freidjai sai
nu selein jah ƕassein gudis aþþan ana þaim þaiei gadrusun ƕassein iþ ana þus
selein jabai þairhwisis in selein aiþþau jah þu usmaitaza jah jainai niba
gatulgjand sik in ungalaubeinai intrusgjanda mahteigs auk ist guþ aftra
intrusgjan ins jabai auk þu us wistai usmaitans þis wilþeins alewabagmis jah
aljakuns wisands intrusgans warst in godana alewabagm ƕan filu mais þai bi
wistai intrusgjanda in swesana alewabagm ni auk wiljau izwis unweisans broþrjus
þizos runos ei ni sijaiþ in izwis silbam frodai unte daubei bi sumata Israela
warþ und þatei fullo þiudo inngaleiþai jah swa allai Israel ganisand swaswe
gameliþ ist urrinniþ us Sion sa lausjands du afwandjan afgudein af Iakoba jah so
im fram mis triggwa þan afnima frawaurhtins ize aþþan bi aiwaggeljon fijandans
in izwara iþ bi gawaleinai liubai ana attans inu idreiga sind auk gibos jah
laþons gudis swaswe raihtis jus suman ni galaubideduþ guda iþ nu gaarmaidai
waurþuþ þizai ize ungalaubeinai swa jah þai nu ni galaubidedun izwarai armaion
ei jah eis gaarmaindau galauk auk guþ allans in ungalaubeinai ei allans gaarmai
o diupiþa gabeins handugeins ƕas auk ufkunþa fraþi fraujins aiþþau ƕas imma
ragineis was aiþþau ƕas imma fruma gaf jah fragildaidau imma unte us imma jah
þairh ina jah in imma alla imm uh wulþus du aiwam amen Galeikondans meinai
wairþaiþ swaswe ik Xristaus hazj uþ þan izwis broþrjus þei allata mein
gamunandans sijuþ jas swaswe anafalh izwis anabusnins gafastaiþ wiljau þ þan
izwis witan þatei allaize abne haubiþ Xristus ist iþ haubiþ qinons aba iþ haubiþ
Xristaus guþ ƕazuh abne bidjands aiþþau praufetjands gahulidamma haubida
gaaiwiskoþ haubiþ sein iþ ƕoh qinono bidjandei aiþþau praufetjandei andhulidamma
haubida gaaiwiskoþ haubiþ sein ain auk ist jah þata samo þizai biskabanon unte
jabai ni huljai sik qino skabaidau iþ jabai agl ist qinon du kapillon aiþþau
skaban gahuljai seinamma faursniwiþ du matjan jah þan sums gredags sumz uþ þan
drugkans ist ibai auk gardins ni habaiþ du matjan jah drigkan þau aikklesjon
gudis frakunnuþ jah gaaiwiskoþ þans unhabandans ƕa qiþau izwis hazjau izwis in
þamma ni hazja unte ik andnam at fraujin þatei jah anafalh izwis þatei frauja
Iesus in þizaiei naht galewiþs was nam hlaif jah awiliudonds gabrak jah qaþ
nimiþ matjiþ þata ist leik mein þata in izwara gabrukano þata waurkjaiþ du
meinai gamundai swah samaleiko jah stikl afar nahtamat qiþands sa stikls so
niujo triggwa ist in meinamma bloþa þata waurkjaiþ swa ufta swe drigkaiþ du
meinai gamundai swa ufta auk swe matjaiþ þana hlaif jaþ þana stikl drigkaiþ
dauþau fraujins gakannjaiþ unte qimai eiþan ƕazuh saei matjiþ þana hlaif aiþþau
drigkai þana stikl fraujins unwairþaba fraujins skula wairþiþ leikis jah bloþis
fraujins aþþan gakiusai sik silban manna jah swa þis hlaibis matjai jaþ þis
stiklis drigkai saei auk matjiþ jah drigkiþ unwairþaba staua sis silbin matjiþ
jah drigkiþ ni domjands leik fraujins duþþe in izwis managai siukai jah unhailai
jag gaslepand ganohai iþ jabai silbans uns stauidedeima ni þau Aþþan kannja
izwis broþrjus anst gudis þo gibanon in aikklesjom Makidonais þatei in managamma
kustau aglons managduþs fahedais ize jaþ þata diupo unledi ize usmanagnoda du
gabein ainfalþeins ize unte bi mahtai weitwodja jah ufar maht silbawiljos wesun
miþ managai usbloteinai bidjandans uns niman anst seina jah gamainein andbahtjis
in þans weihans jaþ ni swaswe wenidedum ak sik silbans atgebun frumist fraujin
þaþroþ þan uns þairh wiljan gudis swaei bedeima Teitaun ei swaswe faura
dustodida swah ustiuhai in izwis jah þo anst akei swe raihtis in allamma
managniþ galaubeinai jah waurda jah kunþja jah in allai usdaudein jah ana þizai
us izwis in uns frijaþwai ei jah in þizai anstai managnaiþ ni swaswe fraujinonds
qiþa izwis ak in þizos anþaraize usdaudeins jah izwaraizos frijaþwos airkniþa
kiusands unte kunnuþ anst fraujins unsaris Iesuis Xristaus þatei in izwara
gaunledida sik gabigs wisands ei jus þamma is unledja gabigai wairþaiþ jar ragin
in þamma giba unte þata izwis batizo ist juzei ni þatainei taujan ak jah wiljan
dugunnuþ af fairnin jera iþ nu sai jah taujan ustiuhaiþ ei swaswe fauraïst muns
du wiljan swa jah du ustiuhan us þammei habaiþ jabai auk wilja in gagreftai ist
swaswe habai waila andanem ist ni swaswe ni habai ni swa auk ei anþaraim iusila
iþ izwis aglo ak us ibnassau in þamma nu mela izwar ufarassus du jainaize þarbom
ei jah jainaize ufarassus wairþai du izwaraim þarbom ei wairþai ibnassus swaswe
gameliþ ist jas saei filu ni managizo jah saei leitil ni fawizo aþþan awiliuþ
guda ize gaf þo samon usdaudein faur izwis in hairto Teitaus unte raihtis bida
andnam aþþan usdaudoza wisands silba wiljands galaiþ du izwis ga-sandidedum h
þan miþ imma broþar þizei hazeins in aiwaggeljons and allos aikklesjons aþþan ni
þat-ain ak jah gatewiþs fram aikklesjom miþ gasinþam uns miþ anstai þizai
andbahtidon fram uns du fraujins wulþau jah gairnein unsarai biwandjandans þata
ibai ƕas uns fairinodedi in digrein þizai andbahtidon fram uns garedandans auk
goda ni þatainei in andwairþja gudis ak jah in andwairþja manne insandidedum þan
miþ im broþar unsarana þanei gakausidedum in managaim ufta usdaudana wisandan
aþþan nu sai filu usdaudozan trauainai managai in izwis jaþþe broþrjus unsarai
apaustauleis aikklesjono wulþaus Xristaus aþþan ustaiknein frijaþwos izwaraizos
jah unsaraizos ƕoftuljos faur izwis in im ustaiknjandans in andwairþja
aikklesjono þaþroh bi fidwortaihun jera usiddja aftra in Iairusaulwma miþ
Barnabin ganimands miþ mis jah Teitu uz-iddja uþ þan bi andhuleinai jah ussok im
aiwaggeli þatei merja in þiudos iþ sundro þaimei þuhta ibai sware rinnau aiþþau
runnjau akei nih Teitus sa miþ mis Kreks wisands baidiþs was bimaitan aþþan in
þize ufsliupandane galiugabroþre þaiei innufslupun biniuhsjan freijhals unsarana
þanei aihum in Xristau Iesu ei unsis gaþiwaidedeina þaimei nih ƕeilohun
gakunþedum ufhnaiwein ei sunja aiwaggeljons gastandai at izwis aþþan af þaim
þugkjandam wisan ƕa ƕileikai simle wesun ni waiht mis wulþrais ist guþ mans
andwairþi ni andsitiþ aþþan mis þai þugkjandans ni waiht anainsokun ak þata
wiþrawairþo gasaiƕandans þatei gatrauaida was mis aiwaggeljo faurafilljis swaswe
Paitru bimaitis unte saei waurstweig gatawida Paitrau du apaustaulein bimaitis
waurstweig gatawida jah mis in þiudos jah ufkunnandans anst þo þatainei þizei
unledane ei gamuneima þatei usdaudida þata silbo taujan aþþan þan qam Paitrus in
Antiokjai in andwairþi imma andstoþ unte gatarhiþs was unte faurþizei qemeina
sumai fram Iakobau miþ þiudom matida iþ biþe qemun ufslaup jah afskaiskaid sik
ogands þans us bimaita jah miþlitidedun imma þai anþarai Iudaieis swaei Barnabas
miþgatauhans warþ þizai litai ize ake biþe ik gasaƕ þatei ni raihtaba gaggand du
sunjai aiwaggeljons qaþ du Paitrau faura allaim jabai þu Iudaius wisands
þiudisko libais jah ni iudaiwisko ƕaiwa þiudos baideis iudaiwiskon weis raihtis
wistai Iudaieis wisandans jah ni us þiudom frawaurhtai aþþan witandans þatei ni
wairþiþ garaihts manna us waurstwam witodis alja þairh galaubein Iesuis Xristaus
jah weis in Xristau Iesua galaubidedum ei garaihtai wairþaima us galaubeinai
Xristaus Iesuis jah ni us waurstwam witodis unte ni wairþiþ garaihts us
waurstwam witodis ainhun leike sokjandans ei garaihtai domjaindau in Xristau
bigitanai sijum jas silbans frawaurhtai þannu Xristus frawaurhtais andbahts nis
sijai unte jabai þatei gatar þata aftra timrja missataujandan mik silban
ustaiknja unte ik þairh witoþ witoda gaswalt ei guda libau Xristau miþushramiþs
warþ iþ liba nu ni þanaseiþs ik iþ libaiþ in mis Xristus aþþan þatei nu liba in
leika in galaubeinai liba sunus gudis þis frijondins mik jah atgibandins sik
silban faur mik ni faurqiþa anstai gudis unte jabai þairh witoþ garaihtei aiþþau
jah Xristus sware gaswalt Jah izwis wisandans dauþans missadedim jah frawaurhtim
izwaraim in þaimei simle iddjeduþ bi þizai aldai þis fairƕaus bi reik waldufnjis
luftaus ahmins þis nu waurkjandins in sunum ungalaubeinais in þaimei jah weis
allai usmetum suman in lustum leikis unsaris taujandans wiljans leikis jah
gamitone jah wesum wistai barna hatize swaswe jah þai anþarai iþ guþ gabigs
wisands in armahairtein in þizos managons frijaþwos þizaiei frijoda uns jah
wisandans uns dauþans frawaurhtim miþgaqiwida uns Xristau anstai sijuþ ganasidai
jah miþurraisida jah miþgasatida in himinakundaim in Xristau Iesu ei ataugjai in
aldim þaim anagaggandeim ufarassu gabeins anstais seinaizos in selein bi uns in
Xristau Iesu unte anstai siuþ ganasidai þairh galaubein jah þata ni us izwis ak
gudis giba ist ni us waurstwam ei ƕas ni ƕopai ak is sium taui gaskapanai in
Xristau Iesu du waurstwam godaim þoei fauragamanwida guþ ei in þaim gaggaima
duþþe gamuneiþ þatei jus þiudos simle wesuþ in leika þai namnidans unbimaitanai
fram þizai namnidon bimait in leika handuwaurht unte wesuþ þan in jainamma mela
inu Xristu framaþjai usmetis Israelis jah gasteis gahaite trausteis wen ni
habandans jah gudalausai in manasedai iþ nu sai in Xristau Iesu jus juzei simle
wesuþ fairra waurþuþ neƕa in bloþa Xristaus sa auk ist gawairþi unsar saei
gatawida þo ba du samin jah midgardiwaddju faþos gatairands fijaþwa ana leika
seinamma witoþ anabusne garaideinim gatairands ei þans twans gaskopi in sis
silbin du ainamma niujamma mann waurkjands gawairþi jah gafriþodedi þans bans in
ainamma leika guda þairh galgan afslahands fijaþwa in sis silbin jah qimands
wailamerida gawairþi izwis juzei fairra jah gawairþi þaim ize neƕa unte þairh
ina habam atgagg bajoþs in ainamma ahmin du attin sai nu ni sijuþ gasteis jah
aljakonjai ak sijuþ gabaurgjans þaim weiham jah ingardjans gudis anatimridai in
þammei alla gatimrjo gagatiloda wahseiþ du alh weihai in fraujin in þammei jah
jus miþgatimridai sijuþ du bauainai gudis in ahmin frawaurhte leikis in bimaita
Xristaus miþ ganawistrodai imma in daupeinai in þizaiei jah miþurrisuþ þairh
galaubein waurstwis gudis saei urraisida ina us dauþaim jah izwis dauþans
wisandans missadedim jah unbimaita leikis izwaris miþgaqiwida miþ imma
fragibands uns allos missadedins afswairbands þos ana uns wadjabokos raginam
seinaim þatei was andaneiþo uns jah þata usnam us midumai ganagljands ita du
galgin andhamonds sik leika reikja jah waldufnja gatarhida balþaba gablauþjands
þo bairhtaba in sis ni manna nu izwis bidomjai in mata aiþþau in draggka aiþþau
in dailai dagis dulþais aiþþau fulliþe aiþþau sabbatum þatei ist skadus þize
anawairþane iþ leik Xristaus ni ƕashun izwis gajiukai wiljands in hauneinai jah
blotinassau aggile þatei ni saƕ ushafjands sik sware ufblesans fram fraþja
leikis seinis jah ni habands haubiþ us þammei all leik þairh gawissins jah
gabindos auknando jah þeihando wahseiþ du wahstau gudis þis fairƕaus ƕa
þanaseiþs swe qiwai in þamma fairƕau urrediþ ni teikais nih atsnarpjais nih
kausjais þatei ist all du riurein þairh þatei is brukjaidau bi anabusnim jah
laiseinim manne þoei sind sweþauh waurd habandona handugeins in fastubnja jah
hauneinai hairtins jah unfreideinai leikis ni in sweriþo ƕizai du soþa leikis
Triggw þata waurd jabai ƕas aipiskaupeins gairneiþ godis waurstwis gairneiþ skal
nu aipiskaupus ungafairinonds wisan ainaizos qenais aba andaþahts froþs gafaurs
gastigods laiseigs ni weinnas nis slahuls ak sutis ni sakuls ni faihufriks
seinamma garda waila fauragaggands barna habands ufhausjandona miþ allai
anawiljein iþ jabai ƕas seinamma garda fauragaggan ni mag ƕaiwa aikklesjon gudis
gakaroþ nih niujasatidana ibai aufto ufarhauhiþs in stauai atdriusai unhulþins
skal auk is weitwodiþa goda haban fram þaim uta ei ni atdriusai in idweit jah
hlamma unhulþins jah swa diakaununs gariudans nih faihufrikans ni weina filu
haftjandans nih aglaitgastaldans habandans runa galaubeinais in hrainjai
gahugdai jaþ þai þan gakiusaindau frumist jas swa andbahtjaina ungafairinodai
wisandans qinons samaleiko gariudos ni diabulos gafaurjos triggwos in allamma
diakaunjus sijaina ainaizos qenais abans barnam waila fauragaggandans jah
seinaim gardim þai auk waila andbahtjandans grid goda sis fairwaurkjand jah
managa balþein in galaubeinai þizai in Xristau Iesu þata þus melja wenjands
qiman at þus sprauto aþþan jabai sainjau ei witeis ƕaiwa skuld ist in garda
gudis usmitan saei ist aikklesjo gudis libandins sauls jah tulgiþa sunjos jah
unsahtaba mikils ist gagudeins runa saei gabairhtiþs warþ in leika garaihts
gadomiþs warþ in ahmin ataugids warþ þaim aggilum merids warþ in þiudom
galaubiþs warþ in fairƕau andnumans warþ in wulþau 
